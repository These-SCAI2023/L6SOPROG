                        Il diavolo nell’ampolla


This eBook is for the use of anyone anywhere at no cost and with almost
no restrictions whatsoever. You may copy it, give it away or re-use it
under the terms of the Project Gutenberg License included with this
eBook or online at http://www.gutenberg.org/license.

Title: Il diavolo nell’ampolla

Author: Adolfo Albertazzi

Release Date: January 21, 2012 [EBook #38637]

Language: Italian

Character set encoding: UTF-8

*** START OF THIS PROJECT GUTENBERG EBOOK IL DIAVOLO NELL’AMPOLLA ***




Produced by Carlo Traverso, Claudio Paganelli, Barbara Magni, and the
Online Distributed Proofreading Team at http://www.pgdp.net.

This file was produced from images generously made available by The
Internet Archive.

                          DELLO STESSO AUTORE:

    _Ora e sempre_, novelle. 3.º migliaio L. 1 75
    _In faccia al destino_, romanzo L. 3 50
    _Il zucchetto rosso e Storie d’altri colori_ L. 3 50
    _Novelle umoristiche_ L. 1 75

                           ADOLFO ALBERTAZZI

                               IL DIAVOLO
                              NELL’AMPOLLA

                                NOVELLE


                                 MILANO
                       _Fratelli Treves, Editori_
                                  1918
                                    —
                          *Secondo migliaio.*

                                  ————

                         PROPRIETÀ LETTERARIA.

    _I diritti di riproduzione e di traduzione sono riservati per
    tutti i paesi, compresi la Svezia, la Norvegia e l’Olanda._

                         Tip. Fratelli Treves.

                                  ————




                                 INDICE


    LE FIGURINE.
    IL CAMICIOTTO ROSSO.
    LA CASSAFORTE DI DON FIORENZO.
    LA FORFECCHIA.
    LA CIOCCHETTINA.
    IL NIDO.
    FERDINA.
    IL CHIODO.
    CINQUANTAMILA LIRE.
    LA STELLA SIRIO.
    L’ASINO NEL FIUME.
    IL DIAVOLO NELL’AMPOLLA.




                              LE FIGURINE.


— Mulattiere!

Al vicino, che gli chiedeva del suo servizio, rispose con l’impeto d’una
coscienza aperta a tutti i doveri e a tutti i pericoli della carica. E
per dimostrarne meglio la gravità, aggiunse:

— Addetto al vettovagliamento!

Anche la voce, forte, sonora, era espressione di vigoria.

— Di dove venite?

— Dal Trentino.

— E siete in licenza?

— Sì. Otto giorni di licenza straordinaria. Vado a casa a divertirmi.

Ora sorrise; ma l’ironia si adattava così male a quella sua faccia di
uomo sano e florido e a quei suoi occhi chiariti dall’anima schietta e
semplice, che gli ascoltatori rimasero incerti.

— Mi è morta la moglie quasi all’improvviso. — Dimenando la testa
significava: — Questa doveva capitar proprio a me!

Quando la porticella fu riaperta, che già il treno era in moto.

— Oh! Carlino!

— Oh! Saverio! Sei qui?

Il sopravvenuto atteggiava il volto a mestizia; nell’altro il piacere
dell’incontro pareva superar la tristezza dell’occasione.

— Ho viaggiato tutta notte. Sono arrivato, da Verona, a mezzodì, e ho
fatto appena in tempo a correre da mio cognato, all’arsenale.

— Rubata! — esclamò l’amico. — Ti è stata rubata, Saverio! Nemmeno il
dottore sa capire il come e il perchè della disgrazia, così, d’un
tratto.

— Cosa importa saper il come e il perchè? — il soldato disse a voce
anche più alta. — È morta, ecco!

— Hai ragione.

Inutile indagare; argomento concluso. Potevan passare ad altro.

— Ditemi, Carlino. Vostro nipote?

— Ferito a una gamba; ne avrà per qualche settimana.

— Me ne rallegro, che si tratti di poco. E gli amici? Otto mesi che non
ne ho nuova! Michele Costa?

— È prigioniero.

— Prigioniero! Michele? — La notizia conteneva per lui tale contrasto
fra l’idea di prigionia e l’immagine dell’amico spaccone o gaudente, che
il soldato scoppiò a ridere. E udendolo e vedendolo ridere, più d’uno,
ai prossimi posti, pensò: — Bel dolore ha costui d’esser rimasto vedovo!

Ma il dialogo seguitava.

— E Luigi dell’Osteria Grande?

— Imboscato.

— Figlio d’un cane! E Isidoro?

— È morto; a Bainsizza. Anche Giovanni del Poggio: ha lasciata la pelle
in Albania.

Il mulattiere stette un po’ a bocca aperta; e soggiunse:

— Io non trovo che morir qui o morir là sia lo stesso. Io preferirei la
fine d’Isidoro.

Non tutti eran del suo parere, e sorse una discussione; della quale
approfittò l’amico, che stava in piedi, per andar a un posto, in fondo
alla carrozza.

— Ehi, Carlino! — Saverio gli urlò dietro. — Vi ringrazio di quel che
avrete fatto per la mia vecchia.

E poi volgendosi alla donna dirimpetto a lui:

— Se tutti fossero galantuomini come Carlino, la guerra non ci sarebbe.

— Non ci sarebbero tante famiglie addolorate — sospirò la donna.

Riprese il mulattiere:

— La guerra non si può fare senza ammazzar il prossimo, e non c’è da
meravigliarsi che molti abbiano da patire. Non c’è da meravigliarsi che
uno si salvi e uno ci resti. Secondo il destino! Un giorno io conducevo
la mula su per un monte battuto dalla mitraglia. Tenevo la briglia a man
mancina, dalla parte bassa del sentiero. Un colpo, e la mula stramazzò
con la testa fracassata. Se ero a mano diritta, il colpo toccava a me.
Bene; chi mi avesse detto quel giorno: — Tu l’hai scampata; tua moglie
non la scamperà —, gli avrei dato del matto.

Sempre col tono d’uno che narra una storia non sua, il soldato continuò:

— Matto invece sono stato io, dall’altra sera fino a oggi, fino all’ora
che ho discorso con mio cognato. L’altra sera io e il mio compagno,
Biagini, un toscano, avevamo già caricate le bestie (si andava al
reparto, al lume di luna), quando mi consegnarono una lettera. Accendo
un zolfanello. Vedo che non è la scrittura di mia moglie; è della mamma.
— Uhm! — dico. — Scrivermi la mamma?: m’insospettisce. — Non ci pensare
— fa Biagini. — Siamo al Natale e tutte le mamme scrivono ai su’
figliuoli. — E non ci pensai più. Tornati, nella baracca ci avevo un
pezzo di candela. Lessi. È persuasa? Mi misi in mente che fosse un
raggiro di mia madre con qualcuno del Comune per ottenermi la licenza.
Anche il certificato di morte mi pareva una fola! Ma oggi ho dovuto
credere. Mia moglie il sabato avanti le Feste venne a Bologna a trovar
la sorella; stava bene; allegra; il ritratto della salute. Arrivò a
casa, e andò a letto, che non era più lei. Mio fratello corse dal
dottore, e lei in quel mentre spirava.

Una breve pausa; e dopo:

— Cosa importa saper il come e il perchè? È morta: ecco!

La donna chiese:

— Avete figli?

— Uno; di sei anni. Il giorno che partii, volli mangiare, prima
d’avviarmi. Mia moglie — piangeva — cominciò a tagliar del prosciutto. —
Basta! — diss’io. E il bambino: — No, mamma; tagliane pur molto, del
prosciutto, al babbo, che non ne mangerà più. — Fra poco il bambino mi
verrà incontro e mi dirà: — La mamma è morta.

Il vicino di posto guardò il mulattiere: immutato nel viso come nella
voce. Solo gli vide una lagrima, ferma, tra ciglio e ciglio, in coda
all’occhio.

Allora parlò colui:

— Sapete perchè l’avete perduta, la vostra donna? Perchè era onesta. Le
altre, che non si accorano d’aver il marito lontano, quelle, state pur
sicuro, non muoiono!

Gli ascoltatori approvarono, e la conversazione prese un andamento
piacevole. Saverio rideva non meno degli altri, e più forte.

Nessuno avvertiva in lui un’eccitazione strana: per l’insonnia — tre
notti che non dormiva —; per la fame — dalla sera innanzi non aveva
mangiato che una mezza pagnotta —; per il piacere stesso che, in
contrasto con la sua sventura, provava a riudire il suo dialetto, a
trovarsi fra gente delle sue parti, in vista ai noti luoghi, lontano
dalla vita di guerra. Nessuno, neppure il vicino, dubitava ch’egli non
fosse una clamorosa testimonianza del motto: «Chi è morto, giace; e chi
è vivo, si dà pace».

                                  ————

Carlino e Saverio discesero alla stazione di San Niccolò. Una stretta di
mano; buona sera!, e si separarono.

Il soldato s’incamminò a passo di marcia per la viottola solitaria.

Cadeva rapido il crepuscolo; la luce sfuggiva dalla tetraggine dei campi
arati, umidi e neri; dei filari degli olmi scheletriti; della nebbia che
celava le montagne e velava di desolazione le cascine e le case sperdute
nel freddo. I pappi delle vitalbe coprivano d’una bianchezza funerea le
siepi brulle ed irte. E Saverio andava per il fango.

Precorrendo col pensiero rivedeva il fratello, maggiore di parecchi
anni, sempre uguale: taciturno, rozzo, e robusto e paziente come i buoi
a cui s’affezionava più che agli uomini; rivedeva, invecchiata, la
madre; cresciuto il figliuolo. Che smania di stringerselo sul cuore! —
Giorgio! Giorgio! — Ma il timore di udirlo piangere, invocar la madre,
gli diveniva un senso di peso enorme, addosso.

Eppure aveva seco, nel tascapane, il modo di quetarlo. — Guarda cosa
t’ho portato! Un pastorino con l’agnello! — L’aveva comperato a Bologna,
sotto il portico della chiesa dei Servi, ove i venditori di figurine da
presepio indugiavano sin oltre l’Epifania. Quattro soldi! Per quattro
soldi, una volta, se ne avevan quattro delle figure di terracotta.

Il mondo, non c’è che dire, va a rovescio; chi però abbia voglia di
lavorare ci troverà sempre da far bene. E la guerra se molti ne porta in
su, molti ne porta in basso; calerà il prezzo del terreno, e fortunati
quelli che avran capitale da investire in campagna! A guerra finita, lui
e il fratello potrebbero lasciar la mezzadria e prendere in affitto un
buon podere; e industriarsi col bestiame. Mercante di buoi: era stato il
suo sogno fin da ragazzo. Occhio sicuro, astuzia, parola di galantuomo;
la frusta in mano, e il portafogli pieno di biglietti da cento.

Così, sognando per arrivare a casa di buon animo, arrivò finalmente a
casa.

                                  ————

Il cane pareva impazzito; balzava contro e guaiva; correva a furia
intorno e abbaiava; chiamava.

Il fratello, che aveva già rifatto il letto alle bestie, uscì dalla
stalla col lanternino acceso. Non si commosse.

— Cos’hai di licenza?

— Otto giorni.

— Va bene. Mi aiuterai a potare.

La madre, abbandonata la polenta al fuoco, spalancò le braccia.

— Quanto aspettare, figliol mio!

— Ehi, mamma!, non voglio pianti — ammonì il soldato entrando. — Pugni
al cielo non se ne danno: dunque.... E Giorgio?

— L’ho messo a letto; stanco; addormentato. Non sta mai fermo in tutto
il giorno!

Il soldato si levò il rotolo del mantello, che aveva a tracolla, e lo
depose sul cassone; appiccò la bisaccia a un chiodo; tolse di mano al
fratello il lanternino, e dicendo: — Vuotate la polenta, che son morto
di fame — salì, per la scala di legno, al piano di sopra. Ridiscese
tosto.

— Dorme. È bello. Son contento.

Gli lucevano gli occhi, ma il fratello e la madre finsero di non
accorgersene.

Sedettero; i due uomini, alla tavola, la vecchia, sul focolare; e
ingoiarono le fette fumanti.

— Hai saputo di Michele Costa? — chiese il fratello.

— Sì, me l’ha detto Carlino in treno.

Allora la madre pigliò coraggio.

— T’avrà detto anche, Carlino, che abbiam fatto quel che abbiam potuto?

— Sì. Non ne discorriamo più.

— E la guerra? — il fratello dimandò, dopo un poco.

Saverio scosse le spalle. C’era ben altro da pensare, da dire! Parlò con
voce ferma.

— La mamma è vecchia; e d’una donna giovine in famiglia ne abbiam
bisogno. Prendi moglie tu.

— No — rispose il fratello, risoluto. — Tribolare piuttosto.

— Ne prenderò un’altra io. Ma badate: una come quella non la trovo più
in tutto il mondo.

— È vero — confermò la madre. Soggiunse: — Sinchè io camperò, una
matrigna non lo tratterà male, il bambino.

— E dopo — esclamò torvo Saverio — non mi mancherebbe un randello da
romperle su la schiena se non rispettasse il mio sangue!

La vecchia si alzò in fretta; andò a deporre il piatto nel secchiaio; si
asciugò gli occhi col dorso della mano, e Saverio finse di non
accorgersene.

— Adesso — il fratello disse riempiendo la pipa — ti mostro i conti. Li
ha fatti Carlino iersera. Due volte è venuto per consolarci.

E tornò con le carte. Saverio accostò a sè il lume a petrolio e cominciò
a rintracciare e sommare rendite e spese. In fine, le spese del
mortorio: tanto, nelle torce; tanto, nelle messe; tanto, nel resto.

— Anche i preti non scherzano! — commentò.

Ma le rendite del grano e dell’uva erano grandi.

— Ti scaldo il letto? — propose la madre.

— No, vado a dormir nella stalla.

E riacceso il lanternino, i fratelli uscirono.

Nella stalla Saverio guardò ai buoi giacenti. Fe’ rialzare i manzoli
nuovi; li palpò; li accarezzò.

— Belli! Da guadagno.

Poscia l’uno si gettò su la branda; l’altro — il soldato — nel mucchio
di paglia: vi si immerse; se ne ricoperse con un piacere di ragazzo.

E il russare degli uomini non tardò a confondersi col respirar fondo dei
buoi.

                                  ————

Allorchè, la mattina dopo, Saverio entrò in casa, nel camino
fiammeggiava un bel fuoco.

— Mamma, preparatemi i vestiti, da mutarmi.

— E alzerò Giorgio — disse la vecchia sorridendo. — Sgambetta per tempo.

Il soldato rimase solo. La cucina gli sembrava più ampia e più nera nel
contrasto delle due luci: la fiamma rossa e riverberante, e l’albore,
che entrava per la finestra appannata.

E d’improvviso, in quello schiarire incerto, ebbe dinanzi a sè
l’immagine della morta: così evidente da chiamarla. Volse il capo; e
ugualmente improvviso gli tornò un ricordo. Il dì che si sposarono, in
municipio, uno di coloro che scrivevano esclamò, serio: — Bella coppia
di sposi!

Un brivido gli corse per la vita; sentì una colpa nel ripensare a lei
bella senza pensare a lei buona. E cominciò a parlare, a mezza voce,
quasi ci fosse qualcuno ad ascoltar la lezione della sua esperienza.

— Alla passione non si comanda. È nel cuore? E anche se non ci date
mente, anche se discorrete d’altro, anche se scherzate e ridete, anche
se non ve ne accorgete, a poco a poco, la passione, dentro, cresce
cresce....

Si rivide nel tragitto a piedi sino al deposito, nel tragitto in camion
sino a Verona, nel viaggio da Verona a Bologna, e da Bologna a San
Niccolò, in piacevole compagnia.

Chi avrebbe mai detto che il cuore, intanto, gli si riempiva in questa
maniera? E lungo la strada da San Niccolò a casa non s’era divagato
facendo castelli in aria? E nell’incontro col fratello e con la madre, e
durante la cena non aveva provato come l’alleggerimento d’un peso? Non
aveva dormito tutta la notte, di gusto, senza sogni? Ma intanto, a poco
a poco, la passione cresceva, seguitava a riempirgli il cuore. E quando
è pieno, basta un niente perchè trabocchi.

No! Si contenne. Il bambino, di sopra, chiamava: — Babbo! babbo! —;
scendeva.

Gli mosse incontro; lo prese per mano gridando: — Vieni a vedere,
Giorgio, cosa ti ho portato!

E con lui andò a staccar dal chiodo la bisaccia; si sedè, con lui
accanto, alla tavola, presso alla finestra; introdusse la mano nel
tascapane, adagio, per aumentar l’aspettazione gioiosa.

Ma — addio pastorino di terracotta! —: la mano ne toccò due, tre pezzi.

Forse aveva sbattuta la bisaccia salendo in treno, o scendendo? Non
importava saper il come e il perchè; era rotta, ecco!

Ne ritrasse i pezzi, li osservò, e allora — basta un niente quando il
cuore è troppo pieno — allora stringendo di più a sè il figliuolo col
braccio destro, distese il braccio sinistro su la tavola, vi appoggiò la
fronte e ruppe in singhiozzi.

Il bambino taceva. Stupito, considerava la figurina infranta e il padre
piangente. Ma si divincolò.

— Aspetta, babbo! Lasciami andare! Lasciami andare!

Sfuggì, salì a gran passi la scala. Tornò che lo sfogo non era cessato.

— Guarda, babbo! Guarda! Questa è più bella della tua! Me la portò la
mamma da Bologna, prima di morire. Non piangere! te la dò a te.
Prendila.

Il padre sollevò il capo; sorrise tra le grosse lagrime; scorse negli
occhi del figliuolo, mentre gli offriva la figurina, gli occhi della sua
donna; e prese a tempestarlo di baci.

E il bambino si mise a piangere anche lui.




                          IL CAMICIOTTO ROSSO.


Un discorde mugliare: richiami angusti di vitelli, come impediti da un
soffocamento; aperte, disperate invocazioni di madri; risposte lunghe,
come estratte dal torace profondo, di buoi. E uno strepito di campanacci
e un romore di voci umane.

Sotto l’ombria dei tigli e delle acacie arboree l’agitazione delle
bestie e degli uomini da lontano appariva confusa di bianco e di scuro;
lenta, folta. Ma a penetrarvi si scorgeva un comporsi e uno scomporsi di
gruppi nelle vicende del mercato; un diradar della folla quando, a ogni
prova di compera, si facevan andare le paia che i garzoni tiravano per
le mordacchie. I sensali schioccavan le fruste; frustavano seguendo per
alcuni passi; e arrestandosi nel dar l’ultimo colpo, piegavano innanzi
la persona e la risollevavano quasi a ritirarsi dagli animali lasciati
in libero movimento.

— Guardate!

Cominciava l’esaltazione dei pregi; la speculazione dubitosa dei difetti
e dei vizi; e mentre i venditori attendevano con le braccia conserte o
le mani aperte sul petto, il pollice entro i giri del panciotto, i
compratori esaminavano a fatica i denti, sorridevano al vecchio inganno
delle corna ingiallite e lustrate con olio e mallo di noce, scostavan le
moscaiuole per veder del tutto la quiete degli occhi, tastavano le gambe
ai malleoli se non celassero vesciconi, raccoglievano in pugno la pelle
del fianco per accertarne la morbidezza, accostavano l’orecchio ad
ascoltar il respiro e il cuore. E venivan, dopo, le chiassose richieste
e le proposte commentate da bestemmie, da risate, da gioconde
contumelie. Finchè il sensale tratteneva per un braccio l’acquirente che
fingeva di voler scappare; afferrava sotto il braccio o col braccio
dietro al dorso il venditore, che si fingeva irremovibile, e
trascinatolo in disparte, gli parlava sottovoce e lo riconduceva
all’altro. Nuova richiesta; nuova proposta.

E si ripeteva la disamina; e si trovavano non abbastanza diritte o
asciutte le gambe, non perfetto l’appaiamento. Intorno, i curiosi
aspettavano. Poi, all’ultima proposta del sensale, avanzavano
faccendieri e amici a sospingere il braccio del venditore, il braccio
del compratore; e le due destre s’impalmavano che l’accordo non era
ancora pieno. Con dinieghi aspri si svincolavano le mani; con qualche
piccolo rialzo e ribasso di prezzo, concesso a stento, si riprendevano.
E se, dopo tanto, il contratto era concluso, che strapponi lo
consacravano! Il sensale da un lato, gli amici dall’altro, con ambedue
le mani premevano alla poderosa, imprescindibile stretta finale.

                                  ————

Fra i paltonieri che al mercato cercavano di buscar qualche soldo e tra
gli spettatori più attenti lo Scricco non mancava mai, da poi che era
tornato in paese. Ma non infastidiva nessuno. Là in mezzo sentiva meno
la fame e si saziava di innocua invidia e di una speranza che solo nel
suo segreto si arrovellava in minaccia. Perchè, uscito dal penitenziario
dopo la lunga condanna, non l’avevano commosso troppo i mutamenti del
mondo: i traffici intravveduti alle stazioni ferroviarie, i transiti
delle biciclette e delle automobili per ogni strada, le fabbriche sorte
anche nel paese nativo non gli avevano distolto l’animo dalle
rimembranze per amareggiarlo con lo spettacolo di ricchezze e
soddisfazioni impensate, di una felicità ignorata. Per lui i beni grandi
e invidiabili restavan quelli per cui aveva ceduto alla colpa e
sopportata la pena; erano i campi verdi e solatii; erano le case ove i
sacchi di frumento, di frumentone e sementi si addossavano lungo la
loggia ed ove fermentava l’uva nei tini enormi; erano le stalle ove non
una delle dodici poste si lasciava mai vuota.

Ah, il sogno della sua giovinezza! Accumular denaro che bastasse
all’acquisto di un pezzo di terra, e di là estendere possedimento e
fortuna, e conquistar la ricchezza che non muta per mutar di tempi e di
progressi e di macchine; ed essere felice!

Invece, ecco: ricettando e rivendendo le cose rubate, aveva perduto
tutto; resistendo alla forza, aveva aggravato il delitto; tacendo
ostinatamente, sempre, il nome dei complici e salvando il maggior
colpevole, aveva aggravata la condanna su di sè. Diciotto anni! E
intanto Sandro Molenda, Sandro il ladro, il maggior colpevole che egli
aveva salvato col silenzio, si era fatto ricco lui. Possedeva fondi e
bestiame!

E tutti lo rispettavano. E scorgendo al mercato chi l’aveva salvato
dalla galera, non dava segno di riconoscerlo. Temeva. Ma verrebbe l’ora
di comparirgli dinanzi, guardarlo in faccia e dirgli: — Son qui!

L’occasione venne il dì che Sandro Molenda contrattava un bel paio di
bestie con un contadino di Romagna bassa. Quando chiese: — Son fidi? —,
il venditore rispose: — Fidi —; e, volto l’occhio in giro, fe’ cenno a
quello che tra i presenti gli parve prestarsi meglio alla prova. Poco
più alto di un ragazzo, spelazzato nella faccia strana, in testa un
cappellaccio da risaiolo, lo Scricco si avvicinò. Con vecchia esperienza
palpò nel collo, l’un dopo l’altro, i mirabili buoi; li grattò tra le
corna; avvicinò il volto ai musi abbassati tirando la cavezza; tolse le
mordacchie: non si muovevano. Fidi! Guardavano lontano, come in uno
stupore di sogno perduto.

I due tentarono, strinsero il contratto.

— Ve li guido a casa io? — disse lo Scricco a Sandro, piantandogli gli
occhi in faccia, appena avvenuta la compera.

Quasi non l’avesse mai conosciuto o lo avesse sempre conosciuto per
galantuomo, Sandro disse:

— E tu guidali.

Poi si scostò col sensale e il venditore; rimise in tasca il grosso
taccuino; e si rivolse:

— Avvìati, che ti raggiungo.

Un amico gli strizzò l’occhio. Mormorò:

— Li hai consegnati a buone mani!

                                  ————

Con il cavallo al passo dietro i buoi che lo Scricco conduceva, Sandro
Molenda trovava sollievo in un sospetto che altra volta gli sarebbe
stato gravoso.

Quei due animali così belli e forti e bene appaiati, da esposizione, li
aveva comperati per meno di quanto valevano in apparenza. Qualche
difetto dovevano averlo. Quale? Li considerava; li immaginava sotto il
giogo, a timone del carro o dell’aratro: quale dei due gli sfigurerebbe?

Ma perchè impensierirsi se aveva agio a sperimentarli, e otto giorni di
tempo al referto e alla restituzione? Perchè confondersi in quel
pensiero? Lo minacciava ben altro pericolo: un pericolo tale che la
mente rifuggiva dal chiarirlo e il cuore se ne angosciava quasi a una
oscura rovina, a un disastro travolgente, mortale. L’energia e l’astuzia
che l’avevano tirato fuori dal fango, che nelle prime furfanterie
l’avevan difeso dai pericoli e dalle paure, che l’avevan sospinto, dopo,
a camminare per la via diritta, lo sosterrebbero ancora. Voleva! Ma
intanto non poteva concepire l’azione liberatrice se non afferrando,
fermando l’idea che dal dì che aveva riveduto lo Scricco gli era
balenata tremenda. Non c’era scampo; o non lo soccorreva, l’antico
complice, e lo Scricco avrebbe presto o tardi rivelato a tutti l’antica
complicità, la generosità che non riceveva compenso; lo soccorreva, e la
gente chiederebbe per che vincoli egli fosse tenuto a un avanzo di
galera, e qualcuno rinvangherebbe il passato e scoprirebbe il principio
di quella fortuna che ingelosiva gli uguali d’un tempo e i nemici
d’adesso. Nessuno scampo.... finchè il complice, che aveva scontato per
lui, viveva. Diciott’anni! Pareva ieri; e una denunzia sarebbe forse
ancor valida! Diciotto anni, a Portolongone, a Castelfranco; ed era
tornato, quel miserabile, a guardarlo in faccia e a dirgli con gli
occhi: — Son qui. O mi aiuti, o ti smacco!

Ma che varrebbe comperarne il silenzio? Dimostrando obbligazione a un
galeotto non dimostrerebbe che ladro era stato anche lui?

Così Sandro Molenda — lo saprebbe tutto il mondo — aveva fatti i
quattrini. Ladro! Nessuno scampo finchè lo Scricco viveva!

.... D’improvviso, al passare d’un biroccino, i buoi balzarono; e lo
Scricco fece appena in tempo a scansarsi, a trattenerli.

Sandro strinse gli occhi. Nel riflettere raccoglieva sempre lo sguardo
sotto le grosse ciglia. Dunque erano ombrosi? No: uno si era spaurito
alla mossa repentina dell’altro, e l’altro, il destro, aveva dato un
balzo innanzi come per assalire, di furia.

Allora Sandro rincorse con lo sguardo il biroccino che era oltrepassato;
vide e disse: — Ho capito. — Avevano cercato d’ingannarlo nella compera,
e per la rabbia si mordeva le labbra; sfogava il segreto sgomento con
imprecazioni a mezza voce contro il venditore.

Se non che, a poco a poco, spianò il viso; gli rifulsero gli occhi e le
idee torbide scomparvero quasi al seguire di una vivida speranza, o al
risolversi dell’animo in un savio proposito.

E quando furono a casa il bifolco e gli altri uomini ammirarono i buoi.
Sorridente, senza interloquire, lo Scricco ammirava tutto intorno, e
sembrava lieto. La casa, tozza e massiccia, attestava uno stabile
benessere; la cascina era gonfia di fieno e di paglia; il campo arato,
tra i diritti filari, aveva le zolle nere di concime, al sole. Sotto il
portichetto una delle nuore allattava un bambino paffuto; la reggitora,
nell’aia, diffondeva palate di mondiglia a una moltitudine di galline e
pollastri, faraone e anitre.

— A te! — chiamò Sandro contando pochi soldi e porgendoli allo Scricco.
Questi li intascò; disse: — Vi saluto, gente! —; e se ne andava. Ma si
fermò là, dove, presso la catasta di legna e di fasci, erano ammucchiate
le zucche per i porci.

— Vuoi una zucca? — gli chiese a voce alta Sandro, per ridere.

Rise anche lo Scricco tornando indietro; e quando gli fu presso disse a
mezza voce:

— Fareste meglio a tenermi qua da voi, per garzone.

L’altro strinse gli occhi fissandolo; poi rispose:

— E io ti tengo.

                                  ————

Così lo Scricco fu contento. Cominciata la vendemmia, accettò volentieri
di portare con gli operai più robusti i cesti e i bigonci; e sapendosi
da che parte veniva, i compagni l’incitavano a raccontare. — Cosa facevi
in collegio? Come ci campavi? Stavi allegro? — Egli, durante le soste
dell’opera, raccontava; teneva allegra la compagnia per il modo con cui
esaltava le delizie del reclusorio. Cantava anche a squarciagola una
canzone che aveva sommessamente imparata a Castelfranco; e ridevano,
sebbene fosse una canzone da piangere.

Ma per il campo lo Scricco si meravigliava e godeva — e non lo diceva —
delle piccole cose che ritrovava dopo tanti anni, e che gli ridestavano
impressioni di sogni avuti là dentro, nella cella, alle notti grevi.

Allodole trillavano invisibili contro il sole; cincie e lui si
chiamavano, mai stanchi, d’albero in albero; le passere frullavano a
frotte. Nei prati, i fiori d’inverno rompevano di lilla le verdi
distese, brillavano gocce di guazza; candide famiglie di funghi
spuntavano dalle radure. Si spandeva lontano l’odore dei pioppi. E al
sole la dolcezza dell’aria faceva ricordare i giorni più tristi, ma
passati per sempre.

Frattanto con cautela, in segreto, il padrone si era accertato del vizio
che aveva uno dei buoi acquistati da poco. Come aveva dato un balzo al
passaggio di quel biroccino su cui era una donna col fazzoletto rosso,
la bestia infuriava a mostrarle un fazzoletto rosso: tentava assalire
cozzando. Terribile, se potesse! Era pericoloso irritarla anche là,
legata alla posta. Quando i buoi han l’ira del rosso, nel sangue, guai;
per ammazzare si lascerebbero ammazzare.

Pure, Sandro non fece il referto; non ne parlò con nessuno.

E temeva se ne accorgesse il bifolco.

E fece fretta al sarto che, a norma dei patti, venisse a trar di cenci
il garzone. Comperò anche, per il garzone, la flanella da fargli un
camiciotto; rossa; e lo cuciva una delle nuore.

— Vi nomineremo Garibaldi — dicevano ridendo le donne.

Allo Scricco pareva di tornare ragazzo, quando aspettava ansioso il
giorno della festa che indosserebbe il vestito nuovo, la camicia nuova.

                                  ————

E fu un giorno di festa. Tutti, fuor che lor due — reggitore e garzone —
erano ai vesperi. Giuocata che ebbero una partita alle bocce — la vinse
lo Scricco —, entrarono nella stalla; lo Scricco a prender la sacchetta
per andare alla foglia; Sandro per salir dalla botola nella cascina a
dormire — disse — un bel sonno, tra il fieno.

Ma appena fu disopra, il padrone ridiscese, svelto.

Ascoltava allontanarsi la voce, che cantava la canzone di Castelfranco
e, interrotta, rispondeva a uno che moveva parola dalla strada. Quindi
sciolse, Sandro Molenda, il bue insano; lo spinse fuori della posta; lo
avviò fuori della stalla, guatando (il camiciotto rosso non era a metà
della capedagna); si nascose, svelto.

E pochi istanti passarono, eterni.

Chi non crederebbe a una disgrazia? Il bue insano (chi ne aveva colpa?)
si era slegato, era scappato; e lui, accorso subito — troppo tardi —
alle grida.

Ecco.

— Correte, gente! — gridò l’uomo che aveva mosso parola dalla strada.

— Madonna, aiuto! — lo Scricco gridò: una volta sola.

— Aiuto! — ripetè Sandro Molenda accorrendo con un forcale: — Aiuto! — E
giunse.... — troppo presto? —: no.




                     LA CASSAFORTE DI DON FIORENZO.


Quando don Fiorenzo fu in fondo alla chiesa, si voltò, disse a bassa
voce: — Signore, ve li consegno a Voi! —; e segnatosi con la solita
rapidità, uscì.

Il cielo schiariva. Pallidamente, il sole intiepidiva l’aria invernale.
E il prete si mise a sedere sul gradino per riscaldarsi un poco al sole
e quasi per rischiararsi lui pure dentro, nell’animo, che una commozione
strana conturbava: di letizia amareggiata da un prossimo timore; di
gioia impedita da una persistente gravezza.

— La mia cassaforte! — pensò; e sorrise. Ma il pensiero gli ricadde
inerte, ed egli restò a lungo così, seguendo con lo sguardo la vicenda
della nuvolaglia più o meno tenue, non ancora trapassata nè aperta da
raggi del tutto vittoriosi.

Finchè, grazie a Dio, irradiò una vivida spera.

— Mille e settecentocinquanta lire riscosse allora allora, calde calde.
Mille e settecentocinquanta! Che somma! Che cordiale! Ah!, i quattrini,
hanno proprio il vigore, l’ardore d’un cordiale che risuscita! — E
questa volta rise di gusto, e si diede a pensare rinvigorito,
infervorato, franco. Ne aveva abbastanza; finalmente non avrebbe più un
centesimo di debito, con nessuno al mondo! Finalmente potrebbe spendere
senza angustia per una veste (e si guardò la veste rossigna e tignosa),
per un paio di scarpe (e si guardò a quelle scarpe). Finalmente potrebbe
cavarsi qualche onesta voglia senza paura! No? Gli arriverebbe addosso
l’Americano, suo fratello, con la solita burbanza, con la solita
prepotenza, con i soliti assalti? — Che prete sei? Dove hai nascosti i
quattrini che hai riscossi da Bisaccia? Dammeli! Ne ho bisogno! Li
voglio! Bada!...

— No! non te li dò! Trovali!; e se li trovi, prendili! Cadrai fulminato!

Una pausa. Quindi don Fiorenzo rispose forte a suo fratello come
l’avesse davvero lì davanti, trattenuto dalla tremenda minaccia; e si
sfogò, finalmente.

— Che prete sono? Un prete che ha sempre fatto il suo dovere; un
galantuomo, sono, io, che ha sempre sofferto in lite con la miseria!

Sempre! E adesso che ho quel che ho, un capitale mio, tutto mio (un
biglietto da mille, stupendo; uno da cinquecento, sudicio, ma stupendo
anche lui; due da cento, del Banco di Napoli, belli e buoni; due
marenghi d’oro lucidi e sonanti che consolano a toccarli, e una carta da
dieci per giunta), adesso che posso rifiatare, io, fratello, non ti
scongiuro più a mani in croce di non rovinarmi, di non sacrificarmi, di
non rubarmi, e ti domando, io, a te: — Che fratello sei? che cristiano
sei? che uomo sei? E ti dico:

Quando io digiunavo per tirar innanzi gli studi e arrivare a dir messa;
quando nostra madre rompeva il digiuno a fette di polenta, tu eri già in
America a far fortuna, e non mandavi un soldo, che è un soldo, a casa,
mai; e affrettavi con la tua condotta, col tuo silenzio, coi tuoi
misteri, la morte di quella santa! Che Dio ti perdoni! E quando sei
tornato e mi hai veduto qui, nella parrocchia più misera, più trista
della diocesi, e mi hai veduto nelle spese e nei debiti — la cascina,
bruciata, da rifare; il fondo da bonificare; la vigna da ripiantare, da
scassare, da curare —, sei venuto forse ad aiutarmi? Ti sei dato,
invece, alle gozzoviglie in paese, laggiù, perchè ti credessero un gran
signore e ti dicessero l’Americano; ti sei mangiato, bevuto, giocato
tutto. Spassi e bagordi! Donnacce! Faraone e goffetto! E io non conosco
nemmeno le carte! Poi, dopo: — Fiorenzo, prestami cinquanta lire, cento
lire! — Non le avevo: il capomastro da pagare; il solfato da pagare; la
banca da pagare. Povero me! E tu a rimproverarmi: — Che prete sei? — A
minacciarmi: — Bada che sono stato in America! — Come per spiattellarmi
che in America ne hai fatte di peggio. Dio ti perdoni! E appena in paese
ti informavano che avevo venduto qualche cosa, súbito mi correvi
addosso, a martirizzarmi. — Dammi i denari!

Io: — No! — E me li hai portati via: più di una volta; dal canterano, di
dentro il pagliericcio, di sotto i mattoni. Ladro! che Dio ti perdoni.

A tal punto la fosca immagine fraterna sembrava cedere, sopraffatta. Ma
risollevava il capo. Domandava: — Mille e settecentocinquanta franchi?

— Sì! E questi non me li becchi! Questi sono in una cassaforte, mio
caro, che non si tocca senza tremare. Questi li ha in custodia un
carabiniere che ferma le mani e le gambe anche di chi è stato in
America! Próvati; cadrai fulminato! —

Non c’era da ribattere. L’Americano sembrava allontanarsi intimidito da
un sacro spavento. E dileguava.

Don Fiorenzo oramai si sentiva libero e tranquillo; guardò nella realtà.

Gli olmi terrei e squallidi sfilavano con le vecchie braccia aperte,
quasi a reggere un peso grande, e reggevano due o tre esili rami. Tra
gli alberi, in un punto, l’acqua del rio specchiava, dentro una luce
opaca, la sponda di contro: scolorita; brulla. Ma sollevandosi e
ondeggiando, la nebbia scopriva a poco a poco tutta la costa e svelava
il verde vivo del grano. E anche l’aria si mosse. Lì dinanzi le
foglioline dell’erba tremarono, piegarono, brillarono inargentate nel
riflettere il sole che or sì or no le colpivano a pieno. Le galline
beccavano nel fosso, tra le foglie morte, e di tanto in tanto, mentre si
parlavano a grassa voce, ergevano il collo e la testa, per ascoltare e
occhieggiare. Una balzò fuori. Bene incappottata di piume, cercò luogo
da far covino al sole, e, sbattute le ali, si beò della polvere che le
fumava dintorno. Garrivano i passeri; si chiamavano i ragazzi lontano. E
una figura di donna sorse improvvisa alla riva, nera e lieve quale
un’ombra; si colorì nella gonna, nel fazzoletto che le copriva quasi
tutto il volto; e súbito disparve, per ricomparire e disparir poco dopo.

— L’Assunta che raccoglie la mia e la sua cena — pensò don Fiorenzo.
Povera vecchia! Quanto le doveva! Da anni lei e il figlio Andrea
condividevano la sua povertà; nè essa si lamentava: si lamentava Andrea,
mal rimunerato del triplice ufficio di campanaro, becchino e vignaiuolo,
ma essa lo quetava dicendogli: — Quando il curato ne avrà, ce ne darà,
anche a noi. È un santo.

Ora il curato ne aveva.... Dargliene?

— Faremo un buon desinaretto il primo dell’anno — pensò don Fiorenzo con
agevole trapasso. — Una bella mangiatina, fra tre giorni.

E sorrise, indulgente a sè stesso, alla sua debolezza. In verità, per
resistere alla gola aveva patito più che per ogni altra tentazione e
contrizione; forse perchè aveva patito tanto da ragazzo! E riebbe il
senso doloroso e strano d’allorchè, coi libri sotto il braccio e le mani
nelle tasche vuote, si fermava in città, davanti alle vetrine dei
pasticcieri e alle botteghe dei fruttaioli. In uno stupore avido
assaporava con gli occhi, con l’anima le ignote dolcezze; e quelle
delizie inafferrabili gli mettevano nel sangue e nei nervi come una
esasperazione e quasi uno spasimo; da piangere. Più tardi aveva
costrette in sè voglie ben più sostanziali ma non minori. Oh un cappone
arrosto! E i capponi bisognava venderli. Oh i cappelletti in brodo! E il
riso era la minestra dei dì solenni. Oh una torta vanigliata! E grazie
se gliene toccava, rare volte, alle feste d’altre parrocchie!

I colleghi non scorgevano che fatica egli durava a contenersi nei loro
pranzi e a ingoiar acquolina. Piuttosto essi lo accusavano di poca
sollecitudine, di poco zelo nel suo ministero.

A torto? del tutto? No? Forse no. Perchè..., perchè egli non era stato
abbastanza sincero nel confortare gli infelici sentendosi più infelice
di loro; non era stato abbastanza ardente e puro nei riti essendo
angustiato sempre dagli affari e dai debiti, quando non erano i terrori
delle cambiali in scadenza, delle citazioni e dei sequestri.

Maledetti i quattrini!, allora.... Ma adesso, oh!, adesso che gli
ridavano la pace e la gioia, eran benedetti, dentro quella cassaforte,
anche dall’invulnerabile custode!

— Signore, mi raccomando a Voi! — ripetè don Fiorenzo; e
nell’invocazione, congiunse al desiderio d’essere perdonato delle sue
mancanze, la piena fiducia di meritar tuttavia aiuto e difesa. Quindi
tornò a guardar fuori di sè.

Il sole risplendeva libero, ora, d’ogni velame; con raggi vibranti di
vita inesausta rianimava tutte le cose intirizzite, assopite, stinte,
spogliate, strinate dal freddo, e ai suoi raggi correva in tutto,
sensibilmente, una aspettazione benefica: di fronde e foglie negli
alberi, di acque chiare nel rio, di fiori tra l’erba, di spiche sulla
costa, di grappoli nella vigna, di opere e di canti agli uomini.

Potenza di Dio! Questo granellino di polvere sperso nell’infinito, che
dicono sia la nostra terra, come è grande!, che portenti racchiude!

Quante energie! Quante creature! Quante forme diverse di erbe e di
fiori, di colori e profumi! quante sorgive limpide e fresche! quante
messi e granaglie! quante sorti di uva bianca e nera, e che vini!

Nella ingenua ignoranza pareva al povero prete d’essere improvvisamente
illuminato quel giorno da una miracolosa rivelazione.

Per la prima volta immaginava con anima partecipe la gioia del vivere in
ogni cosa vivente. Gli pareva di tornare nel mondo dopo esserne stato
escluso fin dall’infanzia, e di comprendere, di vederne solo ora le
segrete leggi di armonia naturale ed arcana. Mai, mai aveva riflettuto
così sulle semine che riposano nell’inverno e al lento sviluppo dei
germi e al verzicare; mai aveva pensato che le creature vegetative
fossero uguali, nell’immensa voluttà dell’esistere, alle animali, alle
umane; e tutte uguali nell’amplesso di Dio. Mai, mai aveva pensato alle
forze fecondatrici e vivificatrici e pensato anche, così, all’unico
palpito universale, al totale amore profondo e sublime.

E questo piacere che aveva adesso dalla mente e dal cuore, questa
coscienza di penetrazione, la quale pareggiava lui, povero prete
ignorante, allo scienziato e al sapiente, a poco a poco lo turbava,
l’affannava come un astemio che teme di inebriarsi e si inebria quasi
senza volere.

Ne resistè. Provò il bisogno di espandere liberamente quell’intima
gioia; ebbe voglia di cantare. Ma seguendo a voce sommessa la patetica
cadenza dell’inno a Santa Lucia, s’intenerì; dovè smettere, recitare,
con la solita fretta, una preghiera. E lo riprese il senso gioioso di
prima: anzi più alacre, più copioso, più possente. Gli pareva di sentire
il fluido che nutriva le midolle arboree, che a primavera dilatava le
scorze e rompeva in gemme; di sentire la virtù che faceva fiorire i
bocci, l’irrequietudine vitale che agitava in istrida e voli i passeri,
la tranquillità vitale che faceva chiocciar le galline vicine a lui; e
sentì da lontano, impetuoso, precipitoso, avanzare il trotto di un
cavallo. Avanzava, avanzava. Divenne, istantaneamente, quel trotto, un
galoppo furioso, il rombo di cento cavalli sfrenati in una confusione
enorme. Una confusione enorme, dentro, nel cuore; dentro nel cervello.
Un crollo, uno schianto dell’universo; e il sole rosso, di sangue. —
Gesummaria!

Tentò d’alzarsi in piedi. Ricadde.

                                  ————

L’Assunta, che rincasava con una grembiulata di duri radicchi e d’ispide
cicerbite, credendo che il curato dormisse, lo sgridò:

— Dorme al sole? Fa male.

Ma accostatasi vide meglio; e si diè a urlare:

— Andrea! Andrea!

.... Presto la voce della disgrazia corse dalla canonica alla prima
casa; di là, per tutta la parrocchia. In paese portò la notizia il
medico: il quale era giunto lassù quando non gli restava che constatare
il decesso, per aneurisma. E uno, entrando all’osteria del Gallo,
annunziò:

— È morto d’un accidente il curato del Palèsio.

L’Americano stava giocando. Volse il capo; e rimase con le carte a
mezz’aria. Appena però Bisaccia, il commerciante, che mangiava in
disparte, ebbe esclamato: — Gli ho pagato stamattina i quattrini
dell’uva e del grano, ed era tutto svelto! —, l’Americano gettò le
carte, si staccò dalla tavola, si raccomandò all’oste:

— Un cavallo, un biroccino, subito! È morto mio fratello!

                                  ————

Sì: suo fratello. Là in canonica, nel letto, scorgendolo quale se
riposasse queto e contento, ritrasse lo sguardo; e mentre l’Assunta in
ginocchio biascicava il rosario e Andrea smoccolava con le dita le
candele che gocciavano, l’Americano tolse dal portapanni la veste e il
panciotto, frugò nelle tasche, invano; borbottò parole incomprensibili.
Poi mise sossopra quant’era nel canterano e nella cassapanca. Poi disse
ad Andrea: — Aiutami!

Levarono il morto dal letto e lo adagiarono su la cassapanca. Ma anche
dentro al pagliericcio non si trovò niente. Nè si trovò nessun mattone
smosso. Allora lui, il fratello, aggrottando le ciglia, chiese:

— Questa mattina è venuto Bisaccia, il mercante?

Era venuto.

— E dove sono i quattrini?

La vecchia non rispose. Il figlio rispose:

— Non lo so.

— Badate — disse l’altro — che saltin fuori prima di notte, o vi
denuncio!

E uscì a rovistare altrove.

— Siamo rovinati! — mormorò Andrea. Ma la madre, guardando a don
Fiorenzo:

— Pregherà lui, per noi.

                                  ————

L’Americano, infatti, non osò denunciarli neanche il giorno dopo.

— Mio fratello — pensava — era una gazza; nascondeva tutto. Dove li avrà
messi?

— Dove li avrà messi? — si chiedevano a vicenda la vecchia e il
figliuolo —. E se non si trovano?

Consultavano trepidanti, l’una le amiche, l’altro gli amici.

— Con sè non li ha presi — diceva Andrea.

E l’Assunta:

— In che rischio ci ha lasciati, se non ci avvia a trovarli!

— Non ve ne mettete — rispondevano amiche e amici —. Male non fare e
paura non avere! — Ma tra loro.... Oh tra loro, strizzavan l’occhio e
mormoravano: — Se li son presi; e fan bene a tenerseli!

Per poco i più arditi non gliela gettavano in faccia: — Meglio li
godiate voi che quel birichino!

E quei poveri incolpati capirono che cosa volessero significare certe
mosse di spalle, certe occhiate oblique, certi sorrisi sfuggenti, certe
parole finte. L’Assunta piangeva e si premeva d’una mano il cuore; e
Andrea scampanando, zappando e vangando ribatteva, quasi a persuadere in
sè ogni incredulo: — Ladro io non sono mai stato! Ladro, io, non sarò
mai!

Nemmeno il cappellano, che era stato mandato per economo dalla Curia,
súbito dopo il mortorio, li consolava. Non conoscendoli, sospettava,
taceva.

Ma più di tutto li sgomentava il silenzio di quell’altro, del fratello.
Uscito dalla canonica all’entrare dell’economo, non si era più veduto
lassù.

.... E due giorni dopo, all’ultimo dell’anno, che faceva un gran freddo,
la chiesa era piena di gente. Aspettavano la messa. Quando uno udì, o
credè d’udire uno scalpitìo e un suono di squadroni sbattuti; e susurrò:
— I carabinieri!

— I carabinieri! — susurrarono i vicini.

— I carabinieri! — avvertirono di panca in panca.

L’Assunta impallidì; gemè forte: — Signore! e Andrea, che per servir la
messa accompagnava il prete dalla sagrestia, fu assalito da un tremito
convulso. Intanto alcune donne si inginocchiarono alla balaustra per
ricevere la Comunione.

E il prete sale il gradino, depone il calice sull’altare, apre il
tabernacolo, si volta a segnar nell’aria, con la mano, la croce: ricorda
ad Andrea che deve recitare il _Confiteor_. Ed ecco; il prete si volta
ancora, tende il braccio a trar fuori dal tabernacolo la pisside; ma....
Che è? che non è? Un cartoccio. Cade sull’altare, si apre: una di qua,
una di là, due cose lucide scappan via, in terra, sonando. Monete?
Marenghi? Che è? che non è?

— Miracolo! — esclama Andrea, più bianco in faccia che la sua cotta.

E le donne che sorreggono l’Assunta esclamano:

— Miracolo! Miracolo!

E tutti, in punta di piedi, ansiosi:

— Miracolo! Miracolo! I quattrini di don Fiorenzo!

                                  ————

Ricuperato l’onore, l’Assunta e Andrea si rallegrarono come fossero essi
gli eredi del curato.

Solo, si sentivano in credito verso l’Americano appunto per quanto li
aveva fatti soffrire; e quando poi egli tornò a prendere le cose
dell’eredità, coraggiosamente gli dissero che da anni non avevano avuto
nulla da don Fiorenzo. Domandare era lecito: la carità di un centinaio
di franchi.

Ma l’Americano li guatò stupito.

— Oh non ne avete avuto abbastanza del miracolo?




                             LA FORFECCHIA.


Gli uomini e le ragazze — cominciata la mietitura — prestavan opera
fuori del fondo, e le donne erano andate tutte e tre al fiume, a
risciacquare il bucato, perchè nel rio vicino mancava l’acqua. A guardia
della stalla avrebbe dovuto rimanere il garzone; e a servire il vecchio,
se lo chiamasse.

Ed ivi, all’ombra del noce, il nonno ottantenne e la bambina di sei
anni, l’uno adagiato sulla scranna a bracciuoli, l’altra seduta su la
sponda del fosso invaso dalle erbe, guardavano con indifferenza lo
spazio conceduto ai loro occhi.

Tacevano i campi nella lunga ora pomeridiana e nella ferma calura della
fine di giugno; la casa, vuota delle solite voci, sembrava aspettare in
un abbandono tranquillo; e la vita, che urgeva d’intorno e di cui non
percepivano l’arcano senso, infondeva nel loro animo una letizia quieta,
come se nel mondo ci stessero solo loro due, e così paghi, o come se il
mondo fosse un bene dato a lor due soltanto. Anche, per essi soltanto le
cincie e le averle pareva che pungessero di pigolii e gridii l’immoto
silenzio. E se abbassavano le palpebre e poi le rialzavano, la luce
vibrante al limite dell’ombra era quale un fulgido e tremulo velo
diffuso sulla terra perchè essi, a scorgerlo, fossero contenti di
trovarsi, così, sulla terra.

— Cosa fai, dunque? — domandava sorridendo il vecchione.

E la piccolina rispondeva seria:

— Lavoro. Non vedi? — Si provava a intrecciare spiche di loglio. Nè,
attenta all’impresa, poteva curarsi di lui, che cercava attirarla coi
più dolci nomi e le promesse più dolci per afferrarla, sollevarla su le
ginocchia e simulare di divorarsela in un boccone, vólto contro vólto; i
capelli bianchi contro i capelli biondi. — Hamm! ti mangio!

Quelle per lei eran carezze faticose, sì valide braccia aveva ancora il
vecchio; ma in compenso, quando lui allentava la stretta, lei scappava
sicura di pareggiar la partita.

— Prendimi!

Prenderla? Da anni il nonno aveva perduto l’uso delle gambe. E rideva o
sgridava. Sgridava a tutti, fieramente, donne e uomini; quasi
pretendesse veder ripartita e accresciuta in ognuno l’energia che non
aveva più e l’energia che gli era rimasta, o quasi volesse garantirsi
del comando — sebbene costretto a farsi reggere a braccia ogni volta che
desiderava mutar luogo. Ma a lei, la figlia minore del figlio minore e
prediletto, non aveva mai rivolta una parola cattiva; e guai a chi la
toccasse!; e se non l’aveva vicina, sempre gli si offuscava la faccia
chiara, intorbidava lo sguardo limpido. Con lei diveniva bambino nei
discorsi; nei giuochi le era uguale.

— Vieni qua! Porta qua — le disse —, che ti aiuto!

No. Diffidava; non aveva voglia di resistere alle tentazioni dei morsi,
di premere le mani contro la faccia rugosa, per non soffocare, nè di
strillare a difesa.

Ma poi la sedusse la proposta di una nuova gabbia da grilli. A comporla
occorrevano gambi di erba volpina e non di loglio; e il nonno glieli
indicava; e la esortava di non andar al sole a coglierne, e di non
piegarli e romperli nello strappo.

Quando bastarono, la gabbia fu presto in ordine. Non appena però fu
compiuto il lavoro, si compiè il tradimento.

— Hamm! Ti mangio!

Le strida sbigottirono fin i passeri, su per il tetto.

E il grillo?

Rispondeva il nonno che i grilli di giorno stanno in casa, per uscir la
sera a cantare alla luna e alle fate.

E lei, credula, ripigliò la faccenda di prima; decisa a non lasciarsi
ingannare mai più.

Ora il vecchio l’udiva borbottare senza ascoltarla e seguiva il ronzo
d’un calabrone tra il folto dei rami. E, come la piccolina quando egli
protraeva una tiritera noiosa, chinò il capo; e a poco a poco si
addormentò.

C’era tuttavia da dubitare che fingesse, per tradir poi di nuovo; e
l’altra venne a lui adagio; lo considerò un pezzo, lo toccò a un
braccio; fuggì zitta. Dormiva? Ripetè, più ardita. Lui non si mosse; una
mosca gli passeggiò sul naso: essa rise, e si convinse che dormiva
davvero.

Che cosa fare adesso? Pensava di scappar via; di correre dal garzone, il
quale sapeva formar bambocci con la paglia o con la mota; pensava di
inseguire una farfalla al sole.

Ma rammentava le minacce materne e l’imposizione di non scostarsi dal
nonno; e trovò meglio imitare il nonno. Per dormire allo stesso modo di
lui si assise al piede del noce, appoggiata al tronco. E il calabrone
che, tra il folto, ronzava per addormentar lei pure, l’addormentò.

                                  ————

Il vecchione intanto sognava. Sognava di essere a mietere; e il frumento
era tanto bello che pareva d’oro. Ma le grane d’oro uscivano dalle
loppe; cadevano. Egli rampognava i figliuoli d’essere andati a mietere
prima quello degli altri, a stagione avanzata; e si sentiva stanco di
curvarsi a recider mannelle e di sgridare mentre tutti cantavano.

A poco a poco gli rifluiva nel cuore una soavità immensa. L’aria
affocata s’alleviava, si affinava in una deliziosa frescura; e al di là
del grano, il campo fioriva sotto il cielo d’un nitido turchino. Rose e
garofani; papaveri e gigli. Poi sorgeva un’immagine, che avanzava passo
passo: e sorrideva. Sembrava domandare: — Non mi riconosci?

Se la riconosceva! La sua donna, quando era giovane. E gli parve di
sognare nel sogno, perchè la sua donna morta mutava il colore dei
capelli e il colore degli occhi. E il sorriso, non più triste, la
giocondava tutta, trasformandola. Un sogno nel sogno. L’immagine mutava,
lentamente e distintamente, in una ragazza bionda, dagli occhi celesti,
bellissima. Chi? Era lei; la bambina, ingrandita come se andasse a
nozze; felice.

Egli vedeva bene che era un sogno, che non poteva essere già sposa;
nondimeno a scorgerla così felice, non godeva: soffriva in fondo al
cuore. E l’afflizione cresceva cresceva, e la nipote, che egli amava più
di sè stesso, lo guardava in uno stupore muto. Ah ecco, tornava quale
doveva essere: bambina; lo chiamava; e poichè, stretto al cuore, egli
non ricuperava la voce a risponderle, rompeva in pianto.

Finchè, del tutto desto, il vecchione la vide che piangeva davvero,
presso a lui. N’ebbe un insolito dispetto.

— Cos’hai da piangere? Smorfiosa!

Poverina! Aveva ragione di lamentarsi. Soffriva.

— Nell’orecchia? Cosa ci hai nell’orecchia?

— Una formica. — Piagnucolando portava la mano alla guancia, quasi per
attenuare il fastidio. La formica, che le era entrata nell’orecchio, era
tanto grande!, e pregava il nonno di liberarla dalla pena, che era tanto
grande!

— Cávala, nonno!

Il nonno la confortò, già impietosito, ma senza timore. Si fece dare un
fuscello a cui si appigliasse l’intrusa, ed estrarla. Nel dubbio però
che fosse peggio, le disse:

— Non ci badare! Non è niente!

Anche a lui, mentre dormiva su l’erba, un giorno, era successo lo
stesso; ma le formiche hanno giudizio, e, a non stuzzicarle, tornan
fuori, riprendono l’andare.

La bambina lo guardava per credergli. Tacque un poco; indi, quasi il
fastidio s’accrescesse d’un tratto ad acuto tormento, si gettò in terra,
agitata e piangente. Non valevano più le parole a quietarla.

Il vecchio pativa con lei; nè trovava più parole da dire.

Quando, a un tratto, aprirsi nella sua mente il ricordo di un male
tremendo, di una orrenda sciagura! Mosse rapidi gli occhi dal lato del
noce, lì vicino. E scorse. In fila le nere forfecchie andavano su e giù
per il tronco.

— Dov’eri a dormire? — domandò rabbrividendo d’angoscia.

La bambina non rispondeva, piangeva.

E lui ripeteva la domanda; pregava, scongiurava che rispondesse. Ah le
abominevoli bestie!

— Dov’eri a dormire? Dimmelo! dimmelo dunque!

Essa accennò al noce; e singhiozzando si contorceva. Soffriva tanto!
Nessun dubbio: un pericolo, una disgrazia terribile; enorme!

Affannosamente, con quanta voce aveva, il nonno si diede a chiamare il
garzone. Lo manderebbe a chiamare il medico: corresse subito, per l’amor
di Dio! Sempre lo aveva inteso dire, sempre, che le forfecchie entrano
negli orecchi di chi dorme, e se non si han pronti i ferri e la mano
dell’arte, bisogna morire. Impazzire, e morire arrabbiati come per
rabbia di cane. Quella bambina!

Chiamava quanto più alto poteva:

— Cleto! corri, qui! Cleto! ohe!

Invano. Il garzone se ne era andato o alla bottega per la foglia, o
altrove. Maledetto!

E la poverina gemeva, mentre lui, il nonno, atterrito, con le sue grida
ne copriva il gemito; e inveiva contro le donne che avevano lasciata la
casa vuota, sciagurate!, e contro gli altri che eran via, lontano, senza
pensare.

Nessuno udiva; e cosa poteva far lui, vecchio impotente, inchiodato in
una scranna, con quella angustia nel cuore, con quella certezza che
aveva di un pericolo, di un male — a tardare — irrimediabile! Impazzire,
morire! La bambina!

Ma forse non era vero quel che aveva inteso dir tante volte? Se era
vero, no, Dio non lo permetterebbe! Avrebbe misericordia. Infatti ora
piangeva più piano. Smise di piangere, un istante, come a persuadersi
che il tormento cessava. Non cessava. E tornò a lui con rinnovata
speranza; e l’abbracciava, il suo nonno, e lo scongiurava, per carità! —
Cávala, nonno!

La liberasse! In che modo, Dio santo? Non osava: temeva far peggio;
tremava. Un medico ci voleva, súbito!; e nessuno lo udiva, povero
vecchio, solo nella sua impotenza, nella sua miseria, nel suo terrore!

L’ignoranza e il pregiudizio eccitavano la senile fantasia a un
immaginare atroce. Con le pinze della coda, le robuste e aguzze forbici,
l’animaluccio mostruoso, portato dall’istinto a nascondersi, forava a
penetrar nel cervello, e vi penetrava a poco a poco, finchè vi
zampiccava, atroce, dentro. Qual tormento, qual martirio, quale spasimo
più grande? Impazzire; morire di spasimo!

Nè la bambina fremendo, con la faccia sul suo petto, con le braccia su
le sue spalle, perdeva la speranza. Dal nonno attendeva il sollievo; dal
nonno il rimedio all’intollerabile male, che la frugava, la fustigava a
dentro, sempre più a dentro. E il nonno non diceva più nulla, non faceva
più nulla, non sapeva far più nulla. Tremava tutto. E allora essa si
ritrasse ostile e gli rivolse un’occhiata livida. Ah che atroce patire
doveva essere, se una bambina, quella bambina, la sua bambina, aveva
potuto esprimere dal più profondo senso vitale tant’odio, mostrarsi così
crudele, spietata! O forse era quell’occhiata il primo indizio della
demenza?

— Voglio la mamma! — urlava tentando staccarsi dalle braccia tenaci.

Egli la tratteneva preso da un’altra paura, che fuggisse e si smarrisse,
insana, per la campagna.

— Voglio la mamma! — urlava divincolandosi con tutte le forze; ed egli
la teneva con tutte le forze. Lottavano, il vecchione ottantenne e la
bambina di sei anni. Ma vinta, disperata, lei piegò le gambe, e lui
vinto, disperato, la lasciò abbattersi ai suoi piedi.

E per non vederla svenuta o in convulsione, povero vecchio impotente,
reclinò il capo e invocò dal Cielo una fine.

Perchè, Dio? perchè? Da cinque anni campava inchiodato in una scranna, e
non aveva bestemmiato mai; e la gente diceva: — Siete bello, nonno!
Ammiravano la sua pazienza e la sua virtù. Rassegnato, lui, che era
stato un lavoratore, un gigante! E, in coscienza, era buono. Se
sgridava, sgridava sempre per buon fine, non per cattiveria; e quando
non ubbidivano, perdonava. E ringraziava Dio e la Madonna, mattina e
sera, di conservarlo al mondo pur inchiodato a letto e nella scranna.
Perchè dunque, perchè castigarlo in una maniera così barbara, in una
creatura innocente, che era la sua consolazione, il cuor del suo cuore?
Impazzire; morire!

Dio santo! no!

Il vecchione ebbe una scossa di tutti i nervi; tutta la vitalità che gli
restava insorse afferrata dalla volontà indomita, e lo sospinse a un
impeto prodigioso, a una possanza furibonda, a un miracolo. Fermò le
mani sui bracciuoli, si alzò. Si alzò, si resse. In piedi: diritto:
gigante; col baleno, col delirio, con l’animoso spavento del miracolo.
Credette di poter muoversi da sè, di poter camminare, di poter correre a
cercar qualcuno, solo che non avesse impedito il passo.

La bambina gli impediva d’andare. E trasmettendo nella voce la
ricuperata energia e il prodigio, egli urlò: — Aiuto! aiuto! —; e fu
come se la casa bruciasse, o come lo assassinassero.

Non si muoveva perchè dubitava che la bambina, lì, a terra, fosse
svenuta o morente. Per questo non si muoveva. Ma quando la udì ripetere:
— La mia mamma! —, le gridò inviperito di lasciarlo passare; con un
supremo sforzo avanzò il piede.

E ricadde, affranto, nella scranna, nella sua desolata miseria.

Un freddo mortale gli invadeva in fretta le membra, saliva a gelargli il
sangue in ogni vena. Sentì la morte.

Anche la bambina stette un pezzo senza dar segno di vita. Tutto il mondo
adesso taceva; tutto il mondo aspettava.

.... Ma, a un tratto, essa levò su il capo, la persona.

Indicando, a terra, esclamò vivace e giuliva:

— Guarda, nonno! Guarda che formicone che era!

Il nonno cercava con lo sguardo. E vide: proprio una forfecchia. E vide
che il sole risplendeva ancora; e che il mondo era tornato bello.

Sorrise. Eppoi non vide più niente.




                            LA CIOCCHETTINA.



                                   I.


Abitavano nello stesso sobborgo e ogni sera rincasavano insieme, dalle
sartorie ove lavoravano, prima in tram poi a piedi. In tram era un
divertimento per tutte: cicaleccio, motteggi, compiacenze d’essere
osservate e d’osservare le meno belle di loro; ma nel tratto a piedi
seguivano le confidenze d’amore e le espansioni sentimentali; mutava il
tono. E l’Ida, la più giovane delle tre, interloquiva di rado; si
sentiva a disagio per un misto di timidezza e d’orgoglio.

Il suo innamorato guidava autocarri nel Carso, non era in trincea come
quelli delle amiche, e discorrendone le pareva di provocarle a ripetere:
— Fortunata te! —, quasi non avesse da star in pena lei pure.

«Fortunata te!». C’era fors’anche, in fondo a queste parole, la punta
ironica, l’acredine di un’altra invidia — lei faceva all’amore con uno
di miglior condizione che i loro innamorati —; e non voleva mostrare di
accorgersene. Se però taceva o tentava invano di sviare il discorso
solito, l’Ida bene spesso bolliva dentro e stentava a frenarsi, a non
prorompere:

— Fatela finita una volta con i piagnistei e con le spacconate!

Che noia, tutti i giorni! L’Olga si martoriava negli stenti e nei
pericoli della trincea, accresciuti con fantasia egoista per concludere
che solo il pensiero di lei sosteneva il suo caro a superarli.
L’Adriana.... Eh! dopo che al suo Gustavo gli avevan dato la medaglia di
bronzo, non si campava più, con lei, che dietro sacchi di sabbia, in
mezzo a cavalli di Frisia, contro a reticolati, incontro a
mitragliatrici — _tac tac tac!_ — e bombe a mano, e sotto a shrapnel e —
bum! — a palle da trecentocinque. Si sarebbe detto che tante maledizioni
fossero state inventate non per meritar l’inferno a Guglielmo II, ma per
far onore a lei sola, la bionda Adriana, che aveva per innamorato un
giovane di fegato — e nessuno lo negava.

Quando poi ricevevano lettere, pretendendo non fossero scritte con
libera volontà, le commentavano a loro modo, leggevano tra le righe le
più strambe rivelazioni, le interpretavano a rovescio. «Non mi manca
nulla» doveva significare che morivano di fame. «Per adesso non si
combatte» significava — tac! tac! tac! e bum! bum! — battaglia e strage.

— E te, Ida? Cosa ti scrive il tuo Giulio? — spesso le chiedevano, forse
anche per mortificarla, chè lei riceveva meno lettere.

Rispondeva senza scomporsi:

— Niente. Dice che fa il servizio di trasporto e che sta bene, e io
credo a quel che dice.

— Fortunata te!

— Fortunato lui!

Ma una sera le fecero scappare davvero la pazienza. Fu così: lei che
aveva trepidato e trepidava non ignara dei pericoli che pur Giulio
correva, lei che a Giulio gli voleva un bene grande, non sempre si
sottraeva all’ipotesi di una disgrazia; ma cotesta paura la teneva in
sè, nel suo segreto; non ne avrebbe discorso nemmeno con sua madre,
quasi per una ripugnanza di una tristezza colpevole o di un malaugurio.

Invece l’Adriana e l’Olga, che in sentimento d’amore pretendevano dar
legge al mondo, non solo non rifuggivano dall’immaginare morti i loro
innamorati: ne discorrevano per vantare la passione che esse ne
proverebbero. E le frasi e le esclamazioni tragiche, per quanto potesse
essere sincero il sentimento che le suggeriva, urtavano i nervi all’Ida
come una finzione, una falsità.

L’Adriana affermò:

— Se Gustavo, che è troppo coraggioso, troppo! troppo!, ci restasse, oh,
io non mi farei suora; vorrei che tutti vedessero, capissero il mio
dolore e mi compiangessero. Uno uguale non lo troverei più! Nessun
altro, mai più!

— E io — lamentò l’Olga con un’aria e una voce che pareva la Duse —, io
diventerei matta! Lui, la mia vita, perderlo così? Non saper nemmeno
dove fosse sepolto? Matta, state pur sicure; mi getterei dalla finestra!

Breve pausa. Poi:

— E tu, Ida?

Ebbene: questa domanda, questo distaccarsi dal pensiero orribile e
passare a interrogar lei, quasi a provarla in una gara in cui
prevedevano resterebbe inferiore, la disgustò del tutto.

— Tu cosa faresti se perdessi il tuo Giulio? — insistette l’Adriana.

E all’Ida brillarono gli occhi. L’eccitava il bisogno di un contrasto
comico. Scoppiò a ridere, tanto era enorme ciò che le scappava detto, e
disse:

— Oh! Per me, morto un papa, fatto un altro!



                                  II.


Non ebbe appena pronunciate queste parole, che ne fu pentita.

— Viva la sincerità! — Viva la tua faccia! — esclamarono le amiche
ridendo anche loro. E l’orgoglio non le permise di ribattere: — Non
avete capito che ho scherzato? —, e la timidezza non le permise di dire,
più duramente: — Voi non dovreste credere a me come io non credo a voi.
— Tacque, ma dubitò subito che la risposta data per impazienza passasse
di bocca in bocca in tutto il sobborgo come un’enormità fra vergognosa e
ridicola; e quando fu in casa, il dubbio divenne timore, spavento. Cosa
aveva detto! L’accuserebbero di aver poco giudizio e niente cuore;
l’accuserebbero di ritenersi così bella che perduto un amante non le
mancherebbero ammiratori e consolatori da sostituirlo. Figurarsi se
l’invidia non ne approfitterebbe! Se qualche anima buona non si
assumerebbe l’obbligo di aprir gli occhi al povero Giulio! E lui
allora.... Si vedeva lasciata e screditata: per una leggerezza! per uno
sfogo innocente! Stupide! causa loro....

Bisognava prevenire il colpo e confessar tutto a Giulio, subito; e lui
giudicasse. Di coscienza, lei si sentiva meritevole di perdono. E si
mise a scrivergli una lunga lettera, per dimostrare come il suo
carattere discordasse dalle amiche e come e perchè coloro le fossero
divenute antipatiche.

Ma arrivando al punto scabroso, alla frasaccia che pur doveva riferire:
«Morto un papa....», non ardì tirar innanzi.

Troppo distava la brutta, cattiva, crudele espressione d’insensibilità
dalle premesse e dalle proteste d’amore; e queste prendevano un aspetto
di ripiego insufficiente. Cosa aveva detto! E l’immagine di lui così
innamorato, così fiducioso, così fermo di volontà e d’animo per la
speranza di averla interamente sua appena nel mondo tornasse la
possibilità di esser felici, le si affacciò severa, ostile, minacciosa.

«Io — pensava che le direbbe —, io soffrivo a starti lontano; io
soffrivo nei pericoli che correvo a ogni ora, a ogni momento, perchè mi
figuravo il tuo strazio se mai ti portassero la notizia della mia morte;
io sospiravo il giorno di riabbracciarti e ridarti la forza di sperare,
di attendere la nostra felicità, e tu, intanto, non mi tradivi con un
altro, no, ma m’ingannavi, per adesso, forse peggio: ti vergognavi di
mostrarti innamorata di me: scherzavi indegnamente sul nostro amore, e
la gente aveva da ridere compassionandomi. — Povero Giulio! Ti sei messo
bene! Se una cannonata ti sfracellasse, eh! non dubitare che l’Ida si
consolerebbe presto; e lo dice —».

Pianse; non dormì in tutta notte. E la mattina dopo, quando le amiche la
chiamarono, al solito, dalla strada, sollecitandola che era tardi, e
discese e si accompagnarono, al solito, avrebbe voluto tornar lei nel
discorso e liberarsi dalla lunga ambascia; dire: — Badate, ragazze.
Giulio mi è molto affezionato, ma guai a me se imparasse!... — Stava per
vincere lo stento a umiliarsi; e provò invece un ineffabile sollievo a
non scorger segno di malignità nella faccia dell’Adriana e dell’Olga;
non un sorriso ambiguo. Le avrebbe baciate. Infatti non si era montata
la testa con un timore assurdo? E poi, se interveniva qualche cosa di
nuovo, dimenticherebbero del tutto per sempre quel discorso.... Erano
così leggere!

E, grazie al cielo, il fatto nuovo, la distrazione fu la neve. Oh che
danno per i loro stivaletti, che costavano tanto! L’argomento,
nell’andata, mentre nevicava, fu non solo il prezzo delle scarpe, ma il
costo della vita; la difficoltà a risparmiare per il giorno che
metterebbero su casa.

E al ritorno la neve era alta. Dovettero fenderla, calcarla, spesso
sprofondarvi.

L’Olga piagnucolava; l’Adriana malediceva il destino, e l’Ida, come se
Dio l’aiutasse, rideva tutta contenta.

Seguì il gran freddo; il pericolo di cadere per la strada ghiacciata.
Altro che conversare! Bisognava star dritte; e si sorreggevano a vicenda
strillando a ogni scivolone.

Ma si rinnovarono i giorni delle confidenze. Già ritornavano i soldati
dal fronte, in licenza invernale; e le amiche a lamentarsi e a
protestare che le licenze non si dessero a tutti quanti.

— Il tuo Giulio verrà di certo — dicevano all’Ida.

— Verrà; tu sei fortunata.

Finchè, una sera, l’Adriana disse, maligna:

— E se non venisse, poco male, eh, Ida?, per te e per lui.

— Perchè? — lei chiese trepidando.

— Perchè tu non ti guasteresti il sangue; e lui potrebbe consolarsi con
qualche ragazza di lassù. Dov’è il tuo Giulio ce ne sono che portano gli
stivaletti alti, dicono; e non se li guadagnano in sartoria.

L’Ida si morse le labbra; l’Olga rise sguaiatamente, e aggiunse: — Poco
male! Tanto, morto un papa, fatto un altro!

— Siete cattive! — allora esclamò l’Ida con la voce piena di pianto. —
Io ho scherzato, e voi....

— Brutto scherzo! — interruppe, senza guardarla, l’Adriana, con
solennità di rimprovero. — Brutto scherzo! Quel che hai detto è peggio
che dire: «lontan dagli occhi, lontan dal cuore»; è come dire: «io non
ti ho mai voluto bene, t’ho lusingato, e tu, sciocco che sei, m’hai dato
mente». Anche peggio! È come dire: «a me non m’importa proprio niente
della guerra, e che molti ci muoiano, e che tu ci muoia; io mi diverto
lo stesso». Un uomo che abbia del sangue nelle vene e innamorato, a udir
di queste belle proposizioni commetterebbe fino un delitto. Immaginarsi
Gustavo! Mi ammazzerebbe!

(Bum!)

E l’Olga:

— Il mio Attilio mi scrive sempre: «Non mi abbandonare, per carità, per
l’amor di Dio!» Se imparasse che io a dimenticarmi di lui ci durerei
così poca fatica e che già prima che morisse avrei il coraggio di
pensare a un altro, si accorerebbe di passione. Lui si ammazzerebbe.

(Buum!)

L’Ida si era riavuta: le cuoceva di essere stata debole. Le fissò con
una mossa del capo di sotto in su, che significava: «Avete finito?
Adesso parlo io». Ma non parlò a lungo. Gridò forte, perchè, nel
sobborgo, molti udissero la canzonatura: — _tac tac tac!... Bum! bum!_ —
E soggiunse, forte: — Come siete buffe! — Poi, essendo prossima a casa,
vi entrò di corsa, presa da un riso convulso. L’avevano amareggiata,
ferita, offesa, dubitando, oltre che di lei, dell’uomo che amava; si
contentassero se si era limitata a metterle in ridicolo, spasimanti
fastidiose e spropositate!

Ma il giorno dopo non l’aspettarono per andare e tornare insieme. Essa
finse di non curarsene e da quel giorno le prevenne nell’andata e nel
ritorno a casa. In cuor suo, però, temeva; ne paventava il rancore, la
vendetta; tanto più che Giulio veniva in licenza, e i fidanzati di
quelle due non si erano ancor visti.



                                  III.


Oh! dargli una prova che il pensiero di lei non lo abbandonerebbe mai
più: sua per la vita e per la morte! Quante volte la morte lo aveva
rasentato!; e perciò essa lo amava, ora, di più.

— Un giorno — raccontava Giulio — una nespola abbastanza grossa cadde
proprio sul mio carro, s’internò fra i sacchi. Se scoppiava, addio Ida!

Essa, mentre egli parlava, mutava colore; egli sentiva fredda la mano
che stringeva nella sua. E si guardavano negli occhi sorridendo.

Era arrivato, Giulio, la mattina. Un saluto ai suoi, ed era corso da
lei. E discorrevano, soli, davanti al fuoco. Guardandosi riconoscevano
il loro amore più vivo, più forte, più buono; le parole che dicevano,
vibravano di un sentimento che ne superava il senso e il suono: così
profondo e così grande che il silenzio e la luce degli occhi parevano
esprimerlo meglio; e di quando in quando tacevano e si ascoltavano,
finchè il silenzio diveniva una pena. L’Ida allora interrogava; ma non
una delle domande gli fece che le amiche si sarebbero immaginate gli
rivolgerebbe per gelosia. E lui, quel ragazzone di ventiquattro anni,
che aveva una infantile dolcezza negli occhi chiari e aveva nel viso la
serenità di un animo saldo e di una mente padrona di sè, lui non solo
non dava segno di aver dubitato o di dubitare, ma dimostrava, a vederlo,
che vicino a lei, nulla, nessuno al mondo avrebbe potuto turbarne la
fiducia e l’amore. Nè lui nè lei dimenticavano intanto che la felicità
era breve; che sarebbero di nuovo divisi, e sentivano che a soffrir meno
dopo il nuovo distacco avrebbero dovuto fermare per sempre, nella
memoria, quegli istanti gioiti. Come? Con una prova d’amore
indissolubile, superiore a ogni lontananza, a ogni timore, a ogni
evento; superiore a quella stessa felicità che il cuore palpitando e la
mano stringendo la mano promettevano nell’avvenire.

— Ho da farti una confidenza — Giulio disse a un tratto.

— Anch’io.

— Prima io! Sai che trasporto non solo munizioni e materiali, ma feriti
e morti?

— Non me l’hai mai scritto.

— Certe cose a voi donne è meglio non dirvele; ci piangete sopra o le
esagerate.

— L’Adriana, sì, e l’Olga! — esclamò la ragazza —; a me fan rabbia per
questo!

Senza badarle egli seguitò: — Dopo una avanzata, avevo avuto l’ordine di
raccogliere i feriti austriaci e portarli, dalla prima linea, giù, al
posto di medicazione; di dove le autoambulanze li trasferivano alle
sezioni di sanità.

Descrisse il camion attrezzato, con le barelle sospese al di sopra per i
feriti più gravi e le panche, sotto, per i meno gravi; insistè a
dimostrare come era il luogo delle prime cure.

— Una casa di là dalla strada, al riparo dalle altre, tutte scoperchiate
e rovinate. E stando col carro nella strada noi non vedevamo quelli
dell’infermeria, e non eravamo visti.

— Ho capito — ripetè l’Ida.

— Io e il mio compagno, il meccanico, calavamo a terra, nelle barelle, i
feriti; due soldati venivano a prenderli, a uno a uno. Ma non era finita
la musica; squassava ancora l’aria il rombo di qualche cannonata e
allora i feriti leggeri, che pensavano d’essersela cavata con poco e che
forse avevano combattuto da bravi, si prendevano una gran paura e si
raccomandavano:

— Jésus! Jésus!

L’Ida rise; ma chiese subito:

— E quelli più gravi?

— In una delle barelle ci avevamo un ufficiale, giovine; bel giovine!
Moriva, e lo lasciarono lì, vicino al camion. Tanto, non c’era più
niente da fare. Portarono via prima tutti gli altri; e si allontanò
anche il mio compagno. Non avevamo mangiato dalla mattina, e andò
all’infermeria a cercar del pane. Io, rimasto solo, stendevo una coperta
da campo su quel disgraziato; quando riaprì gli occhi, e mi guardò.
Voleva dirmi qualche cosa. Capirlo! Io capii che cercava di spiegarsi in
italiano, ma lo spasimo delle ferite e la morte che arrivava
gl’imbrogliavano la memoria.

L’Ida tacque ansiosa.

Finalmente si toccò con la mano destra il petto e con uno sforzo riuscì
a dire: — Qui.... moneta, vostra. Carte, no. Fuoco, prego.

— Voleva che tu le bruciassi.

— Ah come disse «prego»! Preghiera di moribondo, pensai io. Gli apersi
la giubba, tolsi il portafogli. E, nell’atto, il sangue mi si gelò nelle
vene. Se qualcuno mi vedeva? Potevano vedermi i soldati che tornassero
per portar via anche lui; o il mio compagno; o qualche altro camion di
passaggio. Ladro! Sarei parso un ladro! E non era ancora morto!

— Che momento! — esclamò l’Ida.

— Mi sentivo cento occhi addosso; ma una idea mi rincorò; cavai le
carte; lasciai i denari; rimisi il portafogli nella tasca. Non avrebbero
potuto più dire che rubavo!

— Facesti bene. E le carte?

— L’angustia fu tale che non mi accorsi nemmeno che era spirato. Quando
me ne accorsi, gli chiusi gli occhi, e gli tirai la coperta sul viso.

— E le carte?

— Le ho qui, con me....

Erano alcune lettere di mano femminile, in una busta; una fotografia e
una ciocca di capelli biondi.

— Com’è bella! — esclamò l’Ida considerando, presso la finestra, il
ritratto della giovine donna. Ma la sua ammirazione crebbe quando,
sciolto il filo di seta che stringeva la ciocca, s’avvide che solo tre
capelli bastavano a comporla, tanto erano lunghi! Disse: — Sono più
belli dei miei.

Giulio scosse il capo e ribattè, serio:

— No; noi italiani preferiamo i capelli neri e lucenti, come i tuoi.

E ritornarono al focolare. Ripigliò lui:

— Bruciar tutto. Perchè?

— Volontà di moribondo.

— Perchè distruggere? — Giulio domandò.

— Si indovinerebbe dalle lettere, chi sapesse leggerle.

— Ho un superiore che lo conosce, il tedesco, ma non gliele ho mostrate.

— Hai fatto bene — disse l’Ida. E soggiunse: — Forse temeva, quel
poveretto, che un giorno, se verrà la pace, le lettere e i ricordi
fossero rimandati al suo paese. Temeva di compromettere la donna.

— Già — mormorò il giovine. — L’ho sospettato anch’io: la moglie di un
altro. Io però non lo credo.

— E allora? — essa rifletteva. Mormorò: — Forse hai ragione tu. Non
avrebbe aspettato all’ultimo momento se avesse temuto di comprometterla.

Ma Giulio scosse di nuovo il capo.

— No. Ignoranti o istruiti, in guerra si è tutti eguali; tutti persuasi,
mentre si vedono cascar gli altri, che le pallottole, le spolette o le
schegge debbano rispettar noi. E sai chi ci dà questa persuasione?
Proprio i ricordi che si portano sul petto; di nostra madre e di chi ci
vuol bene.

L’Ida sorrise, con gli occhi pieni di lagrime.

Egli prese dal portafogli il ritratto di lei; lo considerò quasi per
rinnovarsi, ora che le sedeva vicino, le impressioni che aveva a
considerarlo quando era lontano, lassù; e pacatamente lo ripose. Dopo,
afferrò le lettere e la busta con la fotografia e la ciocca di capelli,
e buttò tutto nel fuoco.

— «Fuoco, prego». — Cercava rendere con la sua voce il suono delle
parole indimenticabili, e osservava le carte accendersi, la fiamma
invaderle raggrinzando la busta. Esclamò:

— Vampata d’amore! —; e la frase gli parve così bella che guardò,
contento, l’Ida. Ma essa:

— Di’ dunque: perchè distruggere?

— Ascolta — rispose Giulio. — Quando due che si sono amati, si lasciano,
cosa fanno perchè ogni legame sia troncato per sempre? Si restituiscono
i pegni d’amore. Un pegno è una memoria, è un obbligo a ricordare: è
vero?

— È vero.

— Quell’ufficiale sentendosi morire pensò che la sua fidanzata, se
riavesse le lettere, il ritratto, i capelli, non resterebbe legata alla
sua memoria, come ci resterebbe invece se credesse che qualche cosa di
lei fosse andato sottoterra con lui.

Se non che l’Ida obiettava ancora:

— Avrebbe pregato di seppellir le carte, non di bruciarle.

— Rifletti — ribattè Giulio. — Doveva dubitare che non lo seppellissi
io; e non si fidò di altri, anche se io promettevo. Nel modo che mi
guardava io capii che intendeva dirmi: di voi posso fidarmi. Sembran
misteri e sono verità così semplici!

Alla ragazza tornarono a luccicare gli occhi.

— Ma io sarò più spiccio — seguitò Giulio. — Sul tuo ritratto ci
scriverò: «Seppellitelo con me, prego». — E sorrise.

— Giulio! — gridò lei.

— E tu, se io morissi? — dimandò lui, pacatamente.

Ah, la prova; la gran prova d’amore!

L’Ida corse a prendere le forbici, si disciolse una treccia. E lui
tagliò tre capelli, li compose in ciocchettina, li baciò e li pose col
ritratto nel portafogli. Pacatamente.

Ma allora la ragazza gli gettò le braccia al collo singhiozzando.
Piangeva come piange una bambina per meritar perdono.

— Cosa ti salta in mente? — fe’ Giulio scostandola a un tratto, e
fissandola. Una nube gli passò per lo sguardo. Si ricordava adesso le
parole di lei. — Che confidenza dicevi d’avermi a fare? — chiese.

— Questa — essa rispose rasserenata e felice: — che niente, nessuno al
mondo mi separerà più da te. Capisci? Con te, vivo o morto, l’anima mia.
Per sempre!




                                IL NIDO.


Mai più splendido cielo; mai aria più olente e queta.... E soli lor due
andavano per l’argine che limitava la risaia dall’immensa prateria.

I colori del maggio inoltrato vi superavano la verde mèsse e la
trapungevano: giallo di graziole, di tulipani e ranuncoli; lilla di
porrette; gridellino di vecce; viola di prunelle e di salvie; bianco di
ornitogali e nigelle, di eriche e giunchiglie; rosa e azzurro di
giacinti; bleu di fiordalisi; rosso di trifoglio e papaveri. E
margherite da per tutto. Quante!

Andavano, gli amanti, soli, guardando intorno; guardandosi e sorridendo
senza trovar parole. Nei tardi passi, vicendevolmente e quasi
timidamente, avvertivano che i loro sguardi eran pieni di ricordi, dei
più lieti ricordi. E così parevano accrescersi l’intima gioia d’un
ritorno a sè medesimi e approfondire la coscienza della loro anima;
parevano estendere la capacità vitale d’ogni senso, schiarire il
pensiero all’esistenza come ridesta, risorgere nell’essere loro,
reintegrati d’ogni minima forza, a una vita rinnovata e a una
sconosciuta armonia. Era una letizia lieve, di sogno, eppure tenace e
valida; era un’illusione suscitata e mantenuta dalla divina realtà che
li accoglieva; era un vago desiderio continuo e di continuo esaudito in
quel fluire degli attimi; era la consapevolezza di una felicità certa e
immanente.

Essa, di tanto in tanto, si chinava al margine e spiccava un fiordaliso
o un ranuncolo o un geranio campestre.

Poi, tendendo le mani al prato in cui non ancora piede d’uomo aveva
lasciato traccia e da cui la concordia delle tinte assorgeva come quella
dei suoni in una sinfonia, esclamò:

— Vorrei correre, gettarmi là in mezzo!

— Va!

Ella scosse il capo.

— Non si può, senza calpestare!

Più avanti, al serbatoio, discesero nella barca. Remava lui.

Anche l’acqua sembrava riposare e godere in distesa azzurra, chiazzata
qua e là dal verde delle ninfee e sparsa di macchie or scarse or copiose
in canne e giunchi, e chiusa all’ingiro dalle sponde ombrose di salici;
mentre la barca procedeva piano piano, soavemente, per quella frescura.

Canerini di valle si levavano con un vocìo sottile e così vivace da
crederlo non segno di paura ma di più viva gioia nel volo.

Finchè la barca trovò adito in mezzo alla macchia più folta di cannelle
e saracchi, e ristette dove l’acqua bruna, sotto l’ombra, rivelava un
brivido, al rezzo. Udirono uno svolazzar forte, di folaghe e anitre. E
più nulla.

— Restiamo un poco? — A lungo ella sarebbe voluta restar là con lui. Gli
abbandonava la mano nella mano.

— Sei contenta d’esser venuta?

— Non te l’avevo promesso...: a primavera? E di’: non ti sembra che se
non fossi venuta in un giorno così bello la nostra felicità sarebbe
stata meno grande?

Egli strinse forte la bianca mano.

— Sei mia!

E lei:

— Quanto bene mi vuoi!

Di nuovo tacquero cedendo alla dolcezza di quell’ora, in quella
solitudine e nel silenzio che solo qualche pigolìo interrompeva, o
qualche canto lontano. Il profumo dei fiori lontani perveniva fin troppo
greve. A quando a quando un murmure fra il canneto.

D’improvviso l’amata chiese a bassa voce:

— Hai sentito?

Si rivolse a rimuover le fronde e gli esili fusti più prossimi; volle
ch’egli avanzasse la barca a quella parte, per veder meglio nel folto.

— Là! — dissero a una voce.

A limite dell’acqua, poggiato sui giunchi che il peso piegava, era un
nido di folaghe. Avanzando ancora la barca, ecco balzar dal nido
nell’acqua, con un doloroso richiamo, la folaga spaurita; e si levò a
svolazzare su l’acqua intorno chiamando disperatamente il compagno.

Più nero, con un _cóvv_ minaccioso, il maschio giunse, dalla macchia;
cadde di volo, lì appresso; ma a scorgere il pericolo enorme si mise a
correre per terra, con tal fretta e con tanta smania di fughe e ritorni
che pareva impazzito.

— Povere creature! — disse la signora.

Nè volle affliggerle a lungo. Anzi, poi ch’ebbe visto da vicino il nido
mirabilmente contesto di cannucce e ciperacee e steli:

— Andiamo via! — pregava. Una strana ripugnanza la trattenne
dall’osservare dentro il nido.

— Che impressione strana! — mormorò intanto che la barca ritornava
all’aperto.

— Tu vedessi i piccini gettarsi nell’acqua appena nati! — diceva
l’amante.

E raccontava della caccia feroce che danno alle piccole folaghe i falchi
di palude. Ma la sua voce non aveva pietà.

L’amata non gli badava. In lei a poco a poco l’impressione ricevuta
diveniva sentimento, diveniva avversione sommossa dal fondo dell’anima,
diveniva pensiero.

Teneva lo sguardo fiso nell’amante, che non dubitava, chiedendosi:
«Perchè mi ama? perchè l’amo?» Leggeva la risposta in quegli occhi. Il
loro amore aveva per fine sè stesso: null’altro. S’attendevano
l’ebbrezza dei sensi in cui soffocare l’anima..., e non più. Questa,
questa era la colpa: che il loro desiderio non oltrepassasse il loro
piacere. Null’altro! E non dalla coscienza le insorgeva il rimprovero o
l’ammonimento, ma le veniva da mille voci di vita feconda e di vita
novella che nel fervido giorno la terra generatrice elevava e spandeva
in un incognito indistinto inno di amore.

Alla voluttà che anche lei si era promessa mancava il sublime
intendimento d’una gioia divina: questa la colpa! Da un umile nido essa
aveva appreso perchè si ama.

L’amante le chiese trepidando, sentendola sfuggire con lo sguardo
velato:

— Che hai?

Essa tacque; abbassò gli occhi. E come egli, in un impeto di desiderio,
fe’ per trarla al suo petto, lo respinse decisa:

— No!




                                FERDINA.


Appena fu in condizione di poter uscire dall’ospedale, il maggiore
Baredi scelse a dimora per la convalescenza la sua villa di Casaglia.
Gli erano concessi due mesi a rimettersi del sangue perduto da una
ferita che era stata quasi mortale, al petto, e da un’altra, al capo,
che gli aveva deturpata la guancia sinistra per sempre. E oltre che
ricuperare le forze respirando la pura aria nativa, egli sperava che
lontano dal mondo, solo con sè stesso e coi ricordi famigliari,
mitigherebbe la rancura compressa nell’animo e temprerebbe l’animo più
virilmente al proposito della vendetta.

Perchè in quel suo rovello sentiva prevalere un eccitamento di vanità
personale, e se ne accusava come di una debolezza. Gli bisognava vincere
l’orrore che provava a guardarsi nello specchio e che aveva sorpreso
negli occhi degli amici e delle amiche quando l’avevano visto senza
bende; gli bisognava persuadersi che tornando a combattere e affrontare
la morte con accresciuto fervore di vita, acquisterebbe davvero, se
scampasse ancora, una ragione di superiore orgoglio, una riparazione di
spirituale bellezza a quella deformazione indelebile.

Ciò che aveva fatto, il rischio da cui era scampato a stento, non gli
pareva bastevole nè per la sua rassegnazione, nè per la stima altrui.

Volle dunque andar a Casaglia come a luogo di attesa più che di quiete.
Ma lo contrariò subito la stagione.

Pioveva quasi di continuo; la primavera indugiava in un tedio di freddo
aprile. Dalla loggia, ove passava gran parte del giorno adagiato nella
poltrona, solo di tratto in tratto scorgeva le nuvole staccarsi,
imbiancare ai margini, inargentarsi nei contorni di bambagia: tosto i
pochi raggi cedevano al nuvolo, che ridiveniva coerente; e giù acqua! Ed
era una intemperie priva di tuoni e di folgori.

Una tristezza eterna.

Letto il giornale, che pur lo lasciava deluso, Baredi apriva invano
qualche libro; gli rincresceva fin questo svago da prigioniero o da
infermo sfiduciato; e preferiva rileggere nella sua memoria e nel suo
cuore.

Del padre, mortogli quando era bambino, si ricordava appena; ma della
madre, perduta l’anno innanzi che andasse in Libia, riaveva, lì nella
vecchia casa, così evidente l’immagine che a volte gli pareva udirne i
passi e la voce, e gli pareva vederla sorridere in atto non più di
perdonare ma d’essere perdonata. La stigma che egli recava in faccia lo
redimeva ora dell’averla fatta soffrire un tempo: dell’aver preso la
carriera militare che sua madre non avrebbe voluta e dell’essersi
abbandonato a dissipazioni e a passioni che per lei, austera,
rasentavano l’onta.

La stessa rimembranza materna lo traeva perciò a rivivere nei ricordi
più recenti e più generosi.

Oh la sua bella batteria, di cui amava ogni pezzo come fosse animato
dell’anima sua! E le ansie attive, gli incurati pericoli, le robuste
fatiche, i riposi pieni e i sonni senza sogni! E gli ufficiali superiori
e inferiori concordi in una fraternità di intendimenti e di speranze; e
gli artiglieri forti e pronti, bravi e sicuri; avidi di operare con lui,
di essere comandati da lui!

Pur il momento terribile acquistava un’attraenza di luce tragica a
rievocarlo nell’azione complessiva. Ecco: due compagni caduti. L’uno si
contrae muto, livido nell’agonia breve; l’altro, un soldato eroico, con
uno sguardo ancor vivo e già estraneo, geme come un ragazzo: «Mamma
mia!». E di sè Baredi risentiva la soavità dell’istante in cui, venendo
meno, aveva creduto essere sottratto dalla morte allo strazio delle sue
povere carni dilacerate.

Ma dall’alta lontananza di questi ricordi chi, che cosa, lo riabbatteva
a un tratto nella realtà penosa? Perchè si sovveniva amaramente di
questa o quella donna più non amata e ne scorgeva, in una simulazione di
pietà, un segreto sarcasmo, o, peggio, la ripugnanza? Perchè gliene
ricorrevano alle labbra le parole: «Come sei bello!»; e le ripeteva
forte queste parole, e guardandosi talvolta nello specchio sorrideva?
Per convincersi che non doveva, non poteva più sorridere! Nel volto
deturpato il più lieve sorriso gli sembrava tracciasse un’atroce
smorfia.

                                  ————

Finalmente una notte sentì un usignolo, che nel boschetto di altee e di
lauri s’inebriava del suo canto; e il giorno dopo il sole fu padrone di
tutto il cielo.

Baredi fece quel giorno i primi passi senza aiuto. E ristette a guardare
la chiostra dei colli, dilungati in lievi ondulamenti contro il cielo
sereno; inclinati a valle in falde verdi di olmi e di cólti, con le case
che i cipressi indicavano e a cui la luce meridiana e la distanza davano
un’illusione di quiete chiara, tiepida e dolce. Là, oltre la verde
cerchia, fra le piatte cime di Paderno e di Sabbiuno, i monti
s’annebbiavano d’azzurro; qua, nella valle ove profondava il Ravone, la
chiesa e la vicina fattoria attiravano lo sguardo come i più cari luoghi
del paesaggio inobliato. E d’improvviso, con gli occhi della memoria, il
capitano scorse nella fattoria la fanciulletta che sua madre ebbe spesso
a svago per casa: Ferdina. Egli non l’aveva riveduta nell’altro triste
ritorno, quando la morte stava al capezzale materno; l’aveva riveduta
sempre gli anni innanzi; e la rammentava bambina, quando al vecchio
fattore successe il padre di lei. Quanti anni aveva ora?

Calcolo breve, se non del tutto sicuro: era già una ragazza da marito.

Il giardiniere confermò dicendo:

— Faceva all’amore col figlio di Santelli, l’affittuario. Adesso è
soldato, al fronte.

— Bella?

— Non se la ricorda? Una faccia ardita; capelli biondi.

Poi l’informatore soggiunse:

— Non tarderà a venirla a trovare. M’è sempre attorno a domandare di
lei, e se è guarito, e come se la passa, e se vien nessuno a salutarla.
È una buona ragazza.

Baredi tornò a guardare alla fattoria; poi disse:

— Ci andrò io, fra qualche giorno.

Voleva sperimentare in lei, che certo lo rammentava bene e forse lo
ricordava con affetto, l’impressione disgustosa di rivederlo così; e
voleva sperimentare in sè stesso la resistenza a quel disgusto.

                                  ————

Ma se, col bel tempo, si sentiva rinvigorire d’ora in ora, le gambe che
avevano scalate le Alpi lo reggevano ancor male per un tratto non breve
e per la riva ripida. Di più l’umiliava quella mollezza sentimentale, a
cui non poteva opporre abbastanza energia di dominio su sè medesimo.
Erano commozioni eccitate, irresistibilmente, dai sensi che si
rinnovavano alle impressioni e dalla fantasia che si ravvivava nella
necessità di ricordare; e spesso, per un nonnulla, s’accorgeva che gli
occhi gli si riempivano di pianto. Sopratutto l’inteneriva un
sovrapporsi di sensazioni e d’imagini. Mentre si rivedeva andar
fanciullo, nel luminoso silenzio, per il giardino e per i prati ch’erano
tutto un fiore, e la madre l’accompagnava, ecco riapparirgli
l’artigliere morente e riudirlo invocare: «Mamma mia!»; mentre riudiva
con la disattenzione e nello stesso tempo con la vigile percezione di
ragazzo i gorgheggi delle capinere e degli usignoli, ecco ripercuotersi
al suo orecchio il rombo del cannone e rivedere, orrenda, la scena di
sangue e di strazio.

E dubitava, a volte, di guarire; non nei muscoli, ma nei nervi.

Così una mattina, quasi a superare uno sforzo più dell’animo che delle
gambe, s’avviò per la stradicciuola della chiesa e arrivò, un po’
affannoso, alla fattoria.

La moglie del fattore venne sulla soglia con le mani impiastricciate di
farina appena intrisa, e cominciò a strillare:

— Chi si vede! Che miracolo! Ferdina! Ferdina, corri a vedere chi c’è!

Ma come non aveva contenuta la ripulsione a scorgere quella guancia
deturpata, la donna introducendo il visitatore prorompeva in parole che
valessero a scusa di sè e a conforto di lui.

— Poveretto! Quanto avrà dovuto soffrire! L’ha scampata, eh, sì; ma....
Assassini infami! Rovinare per sempre tanta bella gioventù!

Per fortuna, i passi della figliuola, che scendeva la scala di corsa, la
interruppero. Ripetè:

— Guarda chi c’è qui, Ferdina!

— Buon giorno....

Rossa in volto, ma sorridente e franca: e non il minimo segno sfuggì
alla ragazza della impressione penosa che Baredi si aspettava di dover
affrontare anche in lei.

— Che ragazzona! — egli esclamò stringendole le mani. — Non ti avrei
riconosciuta!

La disinvoltura ch’essa aveva dimostrato a dissimulare; la delicatezza
che l’aveva indotta a comportarsi in tal modo, gli riuscì così inattesa,
così strana in una della sua condizione, ch’egli volle provocarne più
sicura prova. Chiese:

— E tu mi avresti riconosciuto?

— Io sì — rispose.

Allora alla madre parve opportuno riprendere:

— È stata una disgrazia, signor maggiore; ma bisogna sempre pensare a
chi sta peggio; a chi ci ha rimesso un braccio o una gamba....

— Mamma — disse la ragazza con un’occhiata di ammonimento e di
rimprovero —, se andaste a nettarvi le mani? Siete tutta incollata.

— Ah la mia sfoglia! La pasta che mi si asciuga! — fe’ la donna entrando
in cucina senza più altri complimenti o spropositi.

E il capitano a Ferdina:

— Avrei preferito trovarti come eri una volta. Verresti a tenermi un po’
di compagnia nel giardino; a prendere dei fiori.

— Oh! se è per questo....

E soggiunse che il padre da un pezzo insisteva che lei e il fratello
andassero a salutarlo, ma che il ragazzo era un monello selvatico.
Parlarono di lui, Gigetto, che il maggiore aveva visto appena nato; e il
discorso fu avviato alle vecchie conoscenze. Ferdina dava notizie di
questo e di quello, e Baredi intanto l’osservava.

Le palpebre, lunghe, le ombravano lo sguardo profondo; la voce aveva
forte e calda. Non di una bellezza insolita, era però imagine di una
giovinezza sana e gioconda, e suscitava — e pareva giusto come non mai —
l’abusato confronto del fiore campestre.

— Dunque — egli disse alla fine —, dimani ti aspetto. Ma se vuoi delle
rose e dei garofani, tu portami dei fiori di campo; delle viole.

Ella rise.

— Delle viole, adesso? Troppo tardi!

— Ebbene, di quei fiori che coglievo anch’io da bambino laggiù lungo il
Ravone. Se no, niente garofani e niente rose!

Dalla cucina la madre gridò, dopo i saluti:

— Si ricordi che il giardiniere la teme, Ferdina, come la tempesta!

E Baredi ricordò invece che il giardiniere gli aveva detto:

— È una buona ragazza.

                                  ————

Ma Ferdina non mantenne la parola che in parte.

Venne il giorno dopo alla villa recando, invece che tulipani,
giunchiglie, narcisi e rosolacci, un mazzo di ginestre con qualche
ranuncolo tra mezzo.

— Cosa m’hai portato? — dimandò Baredi, senza sorridere.

Sorrideva essa: del sorriso che ferve nelle pupille delle donne
innamorate.

Esclamò a sua volta con accento di meraviglia:

— Non le riconosce? Son ginestre!

— Non ancora in fiore, e non sono i fiori che volevo io.

La ragazza chinò lo sguardo per sottrarlo allo sguardo di lui; e il modo
e l’indugio a rispondere rivelarono che, imbarazzata, cercava la scusa.
Poi disse rialzando gli occhi:

— Le ginestre fioriscono a giugno; e io ci ho messo, invece, tra mezzo,
un altro giallo.

— Che idea! Perchè?

Nuovo indugio; con, di più, un gesto d’impazienza. E rivolgendosi,
seria:

— Mi sono ricordata che la sua povera mamma mi mandava sempre a
raccoglierne, delle ginestre in fiore.

Baredi prese il mazzo e disse:

— Ti ringrazio.

Ora, mentre la caricava di rose e di garofani, egli soggiunse:

— Sei buona e meriti di essere amata e fortunata. Il tuo amante che fa?
dov’è?

— Chi gliel’ha detto? — gridò Ferdina.

Ma non insistette nella solita scherma delle ragazze campagnuole, che
quasi un pudore istintivo e inconsapevole induce a negare di essere
innamorate; e ripigliò:

— Lei è peggio del Mago Sabino! Indovina tutto.

— No; non tutto. Che fa? — ripetè. — Dove è? Come ha nome?

Le risposte seguirono in fretta.

Aveva nome Guido Santelli; aiutava il padre in un’affittanza. Adesso era
al fronte.

— Ti sposa appena finita la guerra?

— Ah! questo non lo so davvero; e se lei non ci riesce a indovinarlo,
bisognerà dimandarlo al cucco. Aspetti.

L’attesa fu lunga.

— Cantava adesso adesso. L’ha sentito?

Dal campo dove si nascondeva, il cuculo mandò finalmente il vecchio
canto augurale.

— Cucco, bel cucco dalla penna grigia: quanti anni mi dai prima che mi
sposi? — Uno.... Due.... Stia attento!

Essa contò fino a otto.

— Otto anni! Oh povera me! — lamentò con comica disperazione. — Sono
troppi! Fortuna che non ci credo, nel cucco!

Baredi fu tentato a sorridere; ma non sorrise. E la ragazza parve
improvvisamente pentita d’aver scherzato; desiderosa di confidarsi
meglio, quasi di confessarsi in colpa. Disse mutando lo sguardo e la
voce:

— Come sarà che tutte quelle che hanno il moroso al fronte stan di
malanimo e io non ci penso nemmeno che possa succedere una disgrazia?
Per me è una cosa impossibile!

— La fiducia che hai nel tuo amore ti dà la fiducia nel tuo destino.

Paga, la ragazza seguitò:

— E quando finirà la guerra?

Il maggiore si strinse nelle spalle.

Allora essa, quasi urtata, ebbe un rude scatto, un impeto di sdegno, di
disgusto profondo e incontenibile.

— Che debba proprio durare un pezzo? Sono infamie!

Suo padre diceva che la guerra era necessaria; ma lei non riusciva a
capire come potesse esser necessario spargere tanto sangue, commettere
tante stragi, solo perchè due birboni l’avevan voluto.

— Necessaria per noi? Entrare fra i litiganti per la smania di darne
anche noi, per il bel gusto d’andar in molti incontro alla morte?

Beredi l’ascoltava non meravigliato di quell’ignoranza e di quegli
errori; meravigliato che Ferdina, mentre dimostrava cuore generoso, non
supponesse in un sentimento generoso la ragione vera del fatto che le
pareva assurdo. O il sentimento della patria era attutito in lei
dall’altro amore che la dominava sino ad oscurarle il pensiero?

— La necessità che tuo padre dice — egli rispose — è nella difesa dei
più sacrosanti diritti umani. Pensa.

Ed enumerava, chiariva le cause del conflitto enorme, e intanto seguiva
sul volto di lei la commozione che veniva eccitando. Poi, non senza
intenzione di pungerla, aggiunse che sopra tutto c’è, al mondo, un amore
per cui i maggiori sacrifici sembrano sopportabili: l’amore che
santificò il martirio di quanti preferirono la morte alla tirannia,
all’insolenza straniera, alla barbarie prepotente, rivestita di civiltà
ipocrita o vigliacca.

— Ma voi donne non capite come quest’amore fa parer bella la morte!

Ferdina aveva ascoltato a mo’ dell’ignorante che riceve una luce
inattesa e, tuttavia un po’ confuso, gode d’essere tratto dall’oscurità.
Ma a quelle ultime parole arrossì, più che per il rimprovero, per il
pensiero che le fecero balenare. Gli occhi le si accesero di una fiamma
che parve d’ira ed era d’amore.

— Quel che dice lei — esclamò — dev’essere vero! Ma anche Guido penserà
così, e andrà a cercarla, la morte! So che tipo è. E la morte me lo
porterà via!

Si morse le labbra per contenere uno scoppio di pianto; le lagrime non
le potè celare.

Beredi non aveva visto mai in occhi di donne, improvvisamente manifesta,
tanta passione. L’espressione stessa «me lo porterà via» non significava
una violenza angosciosa, un ingenuo, prepotente egoismo? Gelosa della
morte!

Egli riebbe il senso delle delusioni patite e provò l’invidia più acre:
quello di un grande amore. Fra le donne che gli avevano giurato di
amarlo quale l’aveva amato come amava Ferdina?

— Piangi? — le chiese ironico, per castigarla di avergli fatto male. E
sorrideva ora senza timore d’accrescere col sarcasmo la bruttezza della
sua guancia contratta.

Ferdina si asciugò gli occhi col dorso della mano e guardandolo non
avversa:

— Ha ragione — mormorò. — Perchè pensare a un guaio? Ma se Guido
morisse....

E sospese la minaccia, che neppur lei sapeva se rivolta a sè o al
destino, e che l’energia della voce e dello sguardo lasciava pensare non
vana.

Baredi si rabbonì. Cercò di riparare al male che aveva fatto lui a lei.

— Se il tuo Guido ti ama come lo ami tu, non temere. Non l’hai inteso
dire anche tu che l’amore qualche volta vince la morte?

Oh il sorriso di Ferdina, allora! E a quell’uomo bello, a’ suoi occhi,
di bontà, d’intelligenza e di coraggio, disse grata e sincera:

— Lei l’ha vinta la morte, e la sua morosa dev’essere felice!

                                  ————

Idealizzava anche questa, adesso? A trentadue anni oramai Baredi aveva
acquistata tale esperienza delle donne da credere sul serio che quella
ragazzotta campagnuola meritasse di occupare il suo pensiero? Oh no!
Egli voleva pensare ad altro. E pensava ad abbreviare la licenza, che
già gli pareva troppo lunga. Tutte le mattine ricuperava lena nelle
passeggiate su per i colli.

Ma quasi ogni giorno Ferdina veniva, dopo mezzodì, alla villa, e
chiacchieravano sotto gli abeti: essa chiedeva ed otteneva schiarimenti
alle notizie del giornale, o portava notizie del suo fidanzato e d’altri
giovani dei dintorni, o riferiva qualche pettegolezzo. Non s’immaginava
certo che il maggiore ne seguiva le parole, i modi, le abitudini con
attenzione sempre vigile, e che egli provava un piacere amaro a scorgere
in lei qualche difetto, qualche rudezza spiacevole o ignoranza bisognosa
di compatimento. Ciò accadeva, piuttosto che alla villa, alla fattoria,
dove talvolta egli scendeva a passar mezz’ora.

Un giorno, nel prato davanti alla casa, sorprese Ferdina che voltava lei
il fieno al sole. Aveva stretto al capo e annodato alla nuca il
fazzoletto rosso; la gonna succinta, le braccia scoperte fino al gomito.
Muoveva e rivolgeva con atto frequente e svelto la forca di legno dai
lunghi rebbi, e cantava.

— Brava — egli le disse. E lei interrompendosi:

— Oh non mi vergogno, io, a lavorare da contadina! Si vergognino quelle
che non han braccia sode e gambe dritte!

E riprese a cantare.

Un altro giorno Gigetto, il fratello di lei, aveva levato un nido di
fringuelli. I poveri uccellini, ancora in bordoni, non si reggevano ai
piccoli voli e ai brevi passi: tentavano scappare e battevano il petto e
il capo in terra; e piavano spalancando il becco.

Il maggiore rimproverò il ragazzo. Il ragazzo rispose sgarbato, e la
sorella gli lasciò andare uno scappellotto; ma lui si vendicò
accusandola:

— I fringuelli ti fan compassione; gli storni, no. Mi hai aiutato tu a
pigliarli tra i coppi!

— Gli storni sono di danno! — essa rispose. — E poi — aggiunse rivolta a
Baredi, — quelli di nido sono così buoni in umido!

E sorrideva con labbra ingorde.

Anche andava in bicicletta e si scalmanava in corse faticose quando,
scesa alla città per le spese domestiche e fatte tutt’altre compere a
suo capriccio, doveva rincasare a prendere soldi e ripetere il viaggio.

Non sapeva, insomma, moderare le esuberanze dell’indole, nè mitigare le
asprezze del carattere. Eppure, quand’era solo, Baredi ne rivedeva
spesso l’imagine ricomposta in lineamenti ed espressioni gentili, e se
ne ricercava le impressioni avverse, da quei contrasti essa, anzi che
perdere, acquistava nuova attraenza, come d’una bellezza singolare,
forte e sana.

                                  ————

Ma un pomeriggio, accompagnandola per la strada della chiesa, Baredi
osservò a caso, al margine del fosso, un fiore nuovo per lui. Lo stelo
lungo e schietto reggeva, a corona, cinque o sei capolini di un delicato
color lilla sorretti da un esile picciuolo senza foglie. Lo staccò e
glielo porse.

Ferdina lo gettò via con disprezzo. Come offesa davvero, gridò:

— Questo fiore a me?

Poi, alla meraviglia di lui, disse:

— Fiorin dell’aglio, fior traditore!

E prima che egli parlasse, essa, nell’atto di scappare sdegnata verso la
fattoria, gli rivolse un’occhiata lunga e intensa; una di quelle
occhiate in cui l’anima si raccoglie e si concede, ma il pensiero, anzi
che apparir manifesto, per il troppo fervore appare ambiguo. Voleva
leggere negli occhi di lui la scusa dello scherzo che poteva spiacergli?
esprimere l’affetto che la rendeva certa di scusa?

Baredi rimase perplesso un istante; indi, respinte le interpretazioni
benigne, tornò indietro convinto di non errare e mormorò: — Civetta! —
Nessun dubbio. Una rivelazione inattesa: Ferdina credeva d’averlo
innamorato, e ne godeva!

— Anche costei! — pensò. — Tutte a un modo; tutte stupidamente vane,
perfidamente vane! Per soddisfare alla vanità istintiva, non esitano in
nulla; inconsapevoli del male che possono fare, interamente consapevoli
del male che vogliono fare. — Ogni cosa era chiara adesso! Ogni prova di
affetto e di gentilezza ch’egli aveva ritenuta spontanea in costei, era
stata predisposta sin dal primo incontro a tal fine: innamorarlo!
L’aveva conosciuta bambina: la rivedeva una bella ragazza; fidanzata.
Avrebbe resistito alla bellezza di lei, all’invidia che altri n’avesse
l’amore? Ah no! Essa vincerebbe se egli — e non c’era da dubitarne —
aveva in mente altre donne! E lei andava a colpo sicuro; prima di tutto
perchè era giovine, fresca, bella; poi perchè le signore e signorine,
schifiltose, non riuscirebbero a nascondere, come lei, il ribrezzo della
cicatrice che lo imbruttiva. E il dover supporre tutto ciò, ciò che lo
feriva come un oltraggio, a Baredi fece così male che piuttosto che
riveder Ferdina pensò di ritornare quel giorno stesso a Bologna. Ma non
s’immiseriva a fuggire le piccole cattiverie d’una femminetta
diciannovenne?

Rimase. Quel giorno stesso però scrisse al Comando che era guarito e
disposto a riprendere tra una settimana al più tardi il servizio.
Impiegherebbe il tempo, che gli restava, ad allenarsi camminando sui
monti; e non andrebbe più alla fattoria, e con qualche pretesto non
riceverebbe più Ferdina alla villa. Se non che il giorno dopo si accusò
nuovamente di debolezza e, sebbene stanco di una lunga gita, andò
all’ora solita nel giardino.

Ferdina non venne. Non venne neppure il dimani. Non c’era da ridere? da
prenderla, quasi quasi, nel suo stesso giuoco? Lo aspettava a casa sua!
Non cedeva lei; certa, sicura che cederebbe lui!

Passarono quattro giorni. Quando, al quinto, il maggiore udì alcune
contadine che, per la via, discorrevano di un altro paesano morto in
guerra. Egli ebbe un dubbio: e, dalla siepe, ne dimandò il nome. Non era
il fidanzato di Ferdina. E poco dopo, ecco Ferdina accorrere, trafelata,
rossa in volto, con una lettera, incontro a lui. Tendendola, pareva
ebbra di gioia; esclamava:

— È di Guido! La legga! Voglio che la legga!

E premeva una mano al cuore per moderarne i palpiti. Egli scorse con gli
occhi alcune righe. Il soldato scriveva che si era trovato alla stessa
azione in cui era perito quel paesano; che si era meritato gli elogi dei
superiori e sperava d’ottener la medaglia, e una prossima licenza.

— Che pena in questi dì! — la ragazza seguitava. Sin dal principio della
settimana aveva saputo del paesano morto, e sapeva che era nello stesso
reggimento, nella stessa compagnia di lui, Guido.

— Che angustia! Ma anche lei mi ha fatto soffrire! — aggiunse con voce
ferma, quasi aspra.

— Perchè? — Baredi chiese. Era già pentito d’essere stato ingiusto.

— Vuol negarlo? Anche lei sapeva della brutta nuova e sospettava di una
disgrazia. Ne saran morti tanti delle nostre parti! Io non avevo il
coraggio di venir qui, a interrogare; ma l’aspettavamo laggiù, da noi, a
dirci una parola.

Egli arrossì, la prese sotto il braccio traendola verso la solita ombra
nel giardino.

— Perdonami — le disse —, non per il male che ti ho fatto senza volere,
ma perchè sospettai tutt’altra cosa: che tu non fossi buona e sincera
come sei. Perdonami.

Ferdina era così felice che non si perdè a chiedere spiegazioni; e alla
domanda di lui: — Sei felice adesso? — ella sorrise guardandolo,
limpidamente; con la piena confidenza di un cuore che si abbandona a chi
la comprende.

Giunti in fondo al viale, sedettero di fronte; lei sul sedile di pietra,
lui nella scranna di giunchi. E mentre essa, tolto dalla tasca del
grembiule un fazzoletto in cui ricamava le cifre, agucchiava e
discorreva, Baredi stette ad ascoltarla poggiando il gomito allo
schienale e sostenendo il capo con la mano contro la guancia destra. La
ragazza parlava del suo amore; dei contrasti che aveva avuto da parte
dei suoi. Non senza ragione. Guido non era mica uno stinco di santo! Ne
aveva avuto delle amorose!; e qualcuna.... ehm! Ma con lei non si
bazzicava come con quelle. Aveva intenzioni oneste? E bisognava rigar
dritto!

— Che liti in principio che facevamo all’amore! Mi venivano a dire che
era stato visto per Bologna con la tale, a teatro con la tal’altra.
Capirà se ci pativo! Una sera che eravamo soli in casa, giurava di dover
andar via per un contratto. Non gli credevo; serrai la porta con la
chiave. Lui sale al piano di sopra, spalanca la finestra, si butta giù e
scappa. Da accopparsi! Io mi divoravo dalla bile. Ma mio padre imparò
che era vero che Guido stava combinando un grosso affare e che dava
segni di aver messo la testa a posto; e cominciò a difenderlo. Questa è
bella! Anche mia madre, perchè io, a costo di morir di crepacuore, non
ne volevo più sapere, cominciò a dar torto a me! La guerra ha fatto il
resto, e adesso ci vogliamo bene sul serio.

Intanto che la ragazza discorreva, Baredi la seguiva rimproverandosi.
Quant’era difficile giudicare le donne! Con che ingiustizia aveva
giudicata Ferdina, così buona e leale; così schietta e forte nei suoi
difetti e nei suoi contrasti; così sana e assennata! A confrontarla con
le donne che gli stavano più in mente gli pareva di dover sorpassare un
abisso. O l’abisso, piuttosto, era in lui?

— Il maggior bene del mondo — Ferdina ripigliava — non sta forse nel
volersi bene? Vede? Mio padre e mia madre sono di stampo antico; senza
istruzione, senza finezze; ma mi han dato a conoscere che a questo mondo
più si vuol bene, e più se ne vorrebbe, e s’è più contenti.

— O l’abisso è piuttosto in me? — si chiedeva Baredi. Era in lui, tra il
modo con cui concepiva la vita nel passato e il modo con cui gli si
presentava ora, dopo l’intervallo tragico e quasi mortale? Ora sentiva
come non mai l’orrore di quel passato. Eppure egli non era stato nè più
fatuo nè più corrotto di tutti gli altri. Ma come tutti gli altri aveva
riposta la felicità nella falsità delle illusioni, dei desideri, dei
piaceri, delle passioni. Ah Ferdina! Ferdina! Proprio così: volersi bene
senza pretendere dalla vita più di quanto la vita può dare; e più si
vuol bene, e più se ne vorrebbe, e s’è più contenti!

Dopo una pausa, pur china sul lavoro e senza badare che egli aveva
socchiuso gli occhi, la ragazza soggiunse:

— E quando s’è contenti si vorrebbe veder contenti tutti; fa dispiacere
che chi è buono come noi, più di noi, debba soffrire.

Altra pausa. Quindi:

— Lei perchè è sempre così pensieroso?

Baredi tacque. Temè di non poter rispondere senza essere debole, e,
stringendo le palpebre, tacque.

— Dorme?

Non rispose.

E seguì un lungo silenzio. Egli, di tratto in tratto e di furto,
sollevava un po’ le palpebre e sogguardava; essa seguitava a cucire.

Finchè si mosse, si alzò. Baredi credè se ne andasse. Ferdina, invece,
si avvicinò a lui piano piano; s’accostò. Ad accertarsi che dormiva?

Egli stava per riaprir gli occhi, chiedere:

— Vai via? — Ma intuì. Sentì che si abbassava, che col suo viso gli
sfiorava il viso. Un attimo. E calde e lievi le labbra di lei si
strinsero e si chiusero a un bacio appena sensibile, su la guancia
deturpata.

Ah! afferrarla, stringerla al cuore, baciarla nella fronte gridando con
anima pura, con tutta l’anima: — Ferdina! Ferdina! — No: gli parve una
contaminazione; con uno sforzo supremo si contenne. Ella si era
allontanata rapida, su l’erba; ed egli, risollevando le palpebre, la
scorse che si fermava e si voltava. Dubitava d’averlo destato; temeva
che se ne fosse accorto. Rassicurata, scomparve dietro la casa.

E allora egli ruppe in singhiozzi.

Ma la mattina dopo partiva per la frontiera.




                               IL CHIODO.



                                   I.


Quasi in mezzo al viale, fuori della polvere, un chiodo arrestò lo
sguardo, il passo e il pensiero del conte Mauro. Era un chiodo ancora
buono, benchè un po’ arrugginito e storto. Quanti l’avevano veduto? E
perchè nessuno di quanti l’avevano veduto si era chinato a raccoglierlo?
Trovate le risposte, del resto semplici ed ovvie, lo prese su lui, e
seguitò la passeggiata verso la chiesa dei Cappuccini.

Pensava intanto: — Ogni cosa, sia pur minima, ha il suo valore. Dunque:
cercate di non perdere nulla; non spregiate nulla; raccogliete sempre
ciò che fu perduto, o gettato via, e tenetene conto. Imparate, cioè, a
osservare e a riflettere.

Ai quali consigli altri ne seguivano, se non del tutto nuovi, sempre
belli. — Profittare anche andando a spasso; vincere la pigrizia;
esercitar la pazienza.

Ma dal considerare il chiodo che rigirava fra le dita il pensatore
arrivò a conseguenze di maggiore importanza, per lui. Nelle brevi soste
al Caffè Vecchio, dal tabaccaio nel Borgo, nella farmacia di San Rocco,
non era solito ammonire che a consolazione della vita bisogna mirar in
alto? Ora a vederlo prendere su da terra un chiodo tutti l’avrebbero
accusato di contraddizione. E no. Se quella era un’azione giovevole, se
un’azione giovevole in sè vale a pubblico esempio, ecco che si può
mirare in alto anche guardando in basso. Nè bastava. Per la democrazia
predominante là, nella piccola città romagnola, egli era forse un
aristocratico in cui l’orgoglio della razza aveva assunto l’abito del
filosofo fannullone, appartato e schivo.

— Ebbene — concluse Mauro Agabiti giunto che fu alla chiesa francescana
—, anche per questo, da stasera in avanti, cercherò dei chiodi. Chi si
umilia sarà esaltato.

                                  ————

Gli accadeva sempre così. Concepita un’idea, a forza di dedurre, la
tirava alle conseguenze estreme, che stupivano chi non possedeva
l’energia logica di lui. E avendo pensato che pur l’esercizio di
rintracciar chiodi non mancasse di morale efficacia, fu condotto a
cercarne dove più se ne trovassero, e quindi dove la necessità dei
chiodi nuovi rendesse maggiore la dispersione dei vecchi.

In via del Fossato, lungo le mura, erano botteghe di falegnami, fabbri,
maniscalchi. Ivi, due o tre volte la settimana, la persona del filosofo,
alta, magra, vestita di nero, il volto pallido e la bianca barba sotto
il cappellaccio grigio, passava adagio adagio rimuovendo la polvere con
la punta del bastone; talvolta arcuandosi nell’atto di tendere il
braccio e la mano. Allora, se coglieva qualche cosa, gli balenava un
sorriso dagli occhi chiari e guardava qua e là, come aspettasse di
essere interrogato. Ma coloro che l’avevano osservato, e ridevano, si
voltavano in fretta per non farsi scorgere; rispettavano in lui l’uomo
generoso e diverso dagli altri ricchi appunto perchè, a parer loro,
tócco nel cervello; e ne compativano la nuova, innocente manìa. Nessuno
gli chiedeva: — Cosa accatta, signor conte? —; nessuno lo pungeva
ironico o mostrava meraviglia; ed egli doveva mettere in tasca il chiodo
e rimettere il discorso, pronto da un pezzo, a migliore occasione.
Presto o tardi la sperimenterebbe, la virtù dell’esempio! — Infatti....

Una delle ultime fucine del Fossato era quella del fabbro Dondelli,
detto Dondèla; e un giorno che questi lavorava altrove, il conte, quasi
davanti al portone di lui, si chinò; con impeto allungò la mano.... Ahi!
che dolore! Scottato. Le dita lasciarono subito la presa. Scottava,
bruciava! Ma stringendo fra i denti il pollice e l’indice, in cui il
chiodo aveva lasciato l’impronta della strinatura, il filosofo restò
immobile ad aspettare. Il chiodo si raffredderebbe: no?

Intanto risate di ragazzi, trattenute a fatica, giungevano da ogni
bottega, come gemiti.

— Ridono? — pensò il pensatore —. Dunque è una burla!

E quasi il bruciore, che non scemava, gli affrettasse il raziocinio,
seguitò: — Una burla senza intenzione di ferire in me avarizia o
gretteria; tutti mi conoscono. È una burla ingenua, che attesta però una
intelligenza non comune. Bravi!

A questo punto nella bottega del falegname di contro il ridere si mutò
in pianto schietto, e sotto la grandine degli scapaccioni paterni un
garzoncello gridava: — Non sono stato io! È stato lui, là, che l’ha
riscaldato! Celso!

— Birichini! canaglie! — urlava il genitore per farsi ben udire dal
signor conte.

«Lui, là?» «Celso?»

Il filosofo pigliò su, risolutamente, il chiodo ancor caldo; lo mise in
tasca ed entrò nella fucina di Dondèla.

— Celso — disse con l’usata dolcezza —, mi daresti un po’ d’acqua?

Subito, di dietro all’incudine dove se la godeva ridendo piano piano e
solo, il ragazzo balzò a prender la secchia, la portò, la depose ai
piedi del signore. Il quale v’immerse la destra e sogguardò mentre,
refrigerato, seguitava tra sè:

— Ha dell’ingegno; molto ingegno! Si vede dagli occhi; si capisce dalla
prontezza degli atti. Dunque non è contento del suo stato. — E disse:

— A te non ti piace di fare il fabbro.

Il monello, che si aspettava tutt’altro discorso e tutt’altro tono,
sorrise e rispose franco:

— Nossignore.

— Bene. Cosa ti piacerebbe di fare?

Sempre più inanimito da quel "bene" rispose:

— Il signore.

— Ho capito — disse il filosofo. — Vorresti diventare ingegnere o
avvocato o medico, o che cosa?

Ma ora Celso rimase perplesso. Non erano dimande inopportune? «Fare il
signore» non significava «far niente»?

— Via! — insistè il conte rialzandosi e asciugandosi le dita nel
fazzoletto. — Quale professione sceglieresti?

Bisognava finirla.

— Nessuna.

Fu un nuovo colpo inatteso. Ma non doloroso; anzi! Al filosofo parve di
giungere improvvisamente a una felice scoperta; tale che tacque a lungo.
Poi tolti dal gilet alcuni soldi, li porse al ragazzo.

— Ti ringrazio; e ci rivedremo.

Era poco lungi, per la strada, quando udì dei passi dietro a sè. Si
volse. Celso col cappello in mano, disse (e le labbra gli tremavano): —
Mi perdona?

Il conte gli pose la destra sulla spalla e tornò a fissarlo. Che occhi!
— Sì, figliuolo!

E riprese la strada pensando: — Intelligenza; animo ardito; cuore, e,
per di più, inclinazione latente!



                                  II.


Questa dell’«inclinazione latente» era una delle sue idee. Anche nel
campo dell’intelligenza — diceva — la natura è non di rado riserbata,
quasi timida, gelosa dei suoi tesori; e ingegni non comuni restano
improduttivi e sconosciuti non solo perchè sono mancate le condizioni
propizie al loro sviluppo, ma perchè nessuno ne ha saputo intuire la
disposizione segreta, rimasta ignota a loro stessi; nessuno ne ha
eccitate le intime facoltà creative. — E soggiungeva candidamente: — È
il mio caso. Io non sono un imbecille, eppure a sessant’anni non so
ancora come sarei potuto riuscire più utile alla società e alla patria,
e divenire un bravomo.

— Facendo il professore di filosofia — insinuava qualcuno, credendo di
fargli piacere. Egli scuoteva il capo.

— No, sarei stato ugualmente inutile.

Per esser utile, da un pezzo, aveva rivolta l’attenzione psicologica
agli adolescenti che conosceva. Ma non uno che dimostrasse d’aver molto
sale in testa e alla domanda: — In qual modo, per che via preferiresti
diventare un uomo celebre? — rispondesse: «Non lo so». Lo troverò una
volta o l’altra — ripeteva il filosofo, saldo nella sua convinzione.

Finalmente! L’aveva trovato nella fucina di un povero fabbro!

Dondèla ebbe l’avviso di presentarsi la mattina dopo al palazzo Agabiti;
e vi andò di malavoglia, per causa del chiodo scottante, la cui storia
già esilarava tutta la città. Invece l’aspettava una bella fortuna. Il
conte gli propose di stipendiargli un garzone più abile di Celso e di
assumere Celso al suo servizio.

— Ho bisogno di un giovine che aiuti la vecchia Cleofe nelle faccende di
casa; ho bisogno di uno che aiuti me nelle mie faccende: contabile,
segretario, bibliotecario, ecc.

— Misericordia! — esclamò Dondèla in un impeto di lealtà. — Ma cosa vuol
cavarci da mio figlio? Non ha voglia di far niente! È la mia
disperazione!

— È la mia speranza! — ribattè il conte Mauro con solennità profetica.



                                  III.


I libri dovevano prestar lo strumento più sicuro per l’assaggio
intellettuale. Due o tre ore al giorno furono dedicate alla lettura e
allo studio nella domestica biblioteca. E mentre uno ritornava ai
filosofi primitivi, che amava di più, l’altro pareva immergersi tutto
nei volumi dei novellieri, dei poeti e degli storici.

Ore deliziose! Beati pomeriggi! Maestro e discepolo s’addormentavano a
un tempo. Ma se si svegliava prima Celso, con una pagliuzza solleticava
il naso del conte; questi agitava la mano quasi a scacciare una mosca e
soffiava spalancando gli occhi, e chiedeva: — Hai letto? Bel libro, è
vero? —. Se invece si svegliava prima lui, aspettava che il discepolo
sollevasse il capo e guardasse confuso. Allora gli diceva: — La gloria,
mio caro, non si acquista dormendo come noi. Solo a prezzo di fatiche e
vigilie molti autori delle opere che ci stanno d’attorno sono arrivati a
non morir mai.

Col suo sorriso Celso pareva dire: — Eh via! che qualche buona dormitina
la facevano anche loro!

— Pensa alla gloria, ascóltati — seguitava il filosofo. — Non ti
piacerebbe di vivere in eterno, sia pure in uno scaffale di biblioteca?
Che cosa senti a tale pensiero?

L’altro annusava e rispondeva: — Sento puzza di muffa.

— Hai ragione — concludeva il conte Mauro —; apri le vetrate. Di quando
in quando bisogna dare aria anche agli immortali.

E uscivano a spasso. Non però in cerca di chiodi. La famosa raccolta era
già finita, se non con la piena efficacia che il filosofo aveva sperata,
in modo tuttavia abbastanza edificante. Più di una volta, uscendo di
casa, si era imbattuto in monelli che gli offrivano manciate di chiodi
spuntati e storti. Egli li ricompensava a soldi; e così il buon esempio
fruttava ai raccoglitori, almeno dal lato economico. Ma Celso non esitò
ad affermare che, per quanti chiodi perda l’umanità, quelli eran troppi,
e dovevano essere rubati.

— Bene! — fe’ il conte. E con le tasche piene della raccolta legittima o
illegittima, andò da tutti i fabbri e falegnami a chiedere: — Ve ne
mancano? — Rispondevano di sì? Risarciva di sua tasca e diceva: — Se io
non fossi andato alla mia ricerca, voi, ora, non sapreste d’aver un
ladruncolo in bottega. Educatelo a mirar in alto.



                                  IV.


Il campo dello scibile è lungo e largo, e quando un cervello balzano può
scorrazzarvi dentro secondo gli frulla la voglia, è difficile tenergli
dietro per vedere dove stia meglio, difficile sperimentare dove gli
aggradirà, alla fine, mettersi a posto. Nessuna meraviglia che
l’esperimento del conte filosofo durasse parecchi anni. Quante volte
esclamò dentro di sè: — Ci siamo! Si ferma! Lo fermo! —, e il cervello
di Celso voltava e scappava da tutt’altra banda!

Il procedimento alla scoperta fu metodico: per induzione o deduzione, ed
esclusione. E scartati, sin dai primi tempi, la letteratura e gli studi
affini, che addormentavano il ragazzo e gli davano il senso di muffa,
c’era da ritenerlo segretamente disposto alle scienze anzi che alle
arti. Ciò rispondeva pure al segreto desiderio del maestro. Farne, per
esempio, un grande chimico?

Questa speranza derivò logicamente dalla considerazione che la vecchia
Cleofe non salvava dalle mani di Celso neppur uno dei suoi garofani
fioriti.

— Mi piacciono tanto i fiori! — esclamava lui con la voce soave delle
ragazze che glieli chiedevano.

Ecco forse la via buona, che conduceva — oltre che alla floricoltura —
alla botanica, e allo studio degli elementi costitutivi e produttivi del
terreno: cioè alla chimica agraria, e quindi alla chimica in generale.

Tutto un inverno per il conte e Celso, e anche per la Cleofe, passò in
una illusione di primavera. Contemplavano cataloghi di giardinieri,
leggevano manuali di orticoltura, vedevano l’orticello attiguo alla casa
mutato in Eden. Celso, che aveva già quindici anni, ci vedeva anche,
nell’Eden, delle belle ragazze che esclamavano con voce soave: — Mi
piacciono tanto i fiori! —; e sopportava le spine: i trattati di chimica
organica che il conte, senza insistere, intrometteva a quelli del regno
vegetale.

A marzo furono provvedute le sementi dei fiori scelti. E pur troppo
insieme con esse e con i vasetti e i barattoli di concimi chimici,
entrarono nella biblioteca volumi pieni di formule, lambicchi e storte.

Ma le piantine erano appena spuntate nei letti caldi che lo studente
involontario misurò il pericolo. — Se il giardino va bene, son rovinato;
mi tocca sgobbare più di un farmacista!

Accadde così che, poste a dimora, le pianticelle dei fiori allevati con
tante cure, sembrarono svilupparsi tutte uguali: rigogliose, ma tutte
uguali.

— Come sarà? — si chiedevano stupiti il conte e la Cleofe.

Il loro stupore sarebbe stato meno grande se avessero saputo che nelle
aiuole Celso aveva profuso una certa semente, per cui, ad aprile, l’orto
di casa Agabiti era trasformato in una magnifica distesa d’ortica.

Logica conseguenza: il disgusto, la disperazione di Celso; i volumi
pieni delle formule internati negli scaffali più remoti; bottiglie,
storte e lambicchi banditi dalla biblioteca.

— Hai ragione — disse il filosofo —; la floricoltura non è per te.

— E neanche la chimica — aggiunse il discepolo.

Proseguendo, il metodo — infallibile — escludeva a poco a poco la
fisica, escludeva la medicina e studi affini, escludeva tutte le scienze
naturali, ad una ad una.

Quando il caso rivelatore, come si sa, di molte vocazioni famose,
condusse una sera il conte a esclamare: — Torniamo all’arte!

Celso stava disegnando a meraviglia una scacchiera su cui il dimani,
nelle ore libere, giocherebbe con gli amici di via del Fossato.

— Per bacco! — riflettè il conte. — Conosce quello che i pittori moderni
ignorano: il disegno! — Inclinazione, dunque, alla pittura o
all’architettura; e propose al ragazzo di andare a scuola da un maestro
che in città aveva voce di artista insigne. Celso prese volentieri
l’occasione propizia per star fuori di biblioteca e scappare più spesso
nel Fossato.

— Allorchè sarà in grado d’entrare all’Accademia, mi avverta — aveva
raccomandato il conte al maestro. Nè volle mai vedere gli scartafacci e
gli abbozzi che consumavano troppe matite, gomme e mollica di pane,
aspettando la sorpresa che gli togliesse ogni dubbio per sempre.

L’ebbe! Al sopravvenire di lui, l’allievo pittore, un giorno, ritirò in
fretta dalla tavola, e tentò nascondere, il foglio su cui stava
sgorbiando.

— Un artista modesto? — esclamò il filosofo —: un artista eccezionale! —
Chiese il foglio, guardò.... Ahimè! Che naso! E quel naso, e due occhi
strabuzzati, e una barba prolissa significavano un’intenzione di
caricatura nell’effigie proprio di lui, del conte.

Ma pur alle caricature non bastano le intenzioni; e il conte giudicò
l’opera dal lato serio. — Ti ringrazio — disse — perchè dimostri di
avermi sempre in mente; ma la pittura non è per te.

— Neanche la scultura — fe’ mestamente Celso —; neanche l’architettura.

— Neanche la musica — aggiunse il conte scuotendo il capo.

Quando infatti il ragazzo fischiettava le canzonette alla moda, stonava
come stonerebbe un cane, se i cani, oltre che abbaiare e cantare,
fischiettassero. E poichè non si balla senza orecchio, le arti restavano
escluse tutte quante!

— Torniamo alle scienze — il filosofo ripetè a sè stesso, fiducioso. —
Il campo è vasto; il caso rivelatore aiuterà!

                                  ————

Aspetta e aspetta.... E una sera, che era uno stellato fittissimo, Celso
esclamò, ammirato e rapito: — Sapere i nomi di tutte le stelle!

Commosso a sua volta, il filosofo cominciò a nominargli e indicargli
quella dozzina che ne conosceva di vista; e si domandava dentro: — Come
mai non ho pensato all’astronomia? Eppure io gli vo sempre ripetendo che
bisogna guardare in alto!

Celso sbagliava i conti; senza calcoli non si fanno scoperte
astronomiche. Verissimo. Ma la contabilità delle aziende non è la stessa
dell’astronomia: questa è matematica pura; quella, impura. Dunque,
avanti!

Fu disposto che di giorno studierebbero insieme il Flammarion e la sera
si eserciterebbero in escursioni pratiche per l’infinito. Quasi ci
prendesse assai gusto, il discepolo non discorreva più che di
costellazioni, di nebulose e di pianeti; sbigottiva la Cleofe
istruendola intorno alle vicende e ai cataclismi dell’universo e
annunziandole la prossima fine della terra; sperimentava la potenza del
cannocchiale prismatico, comprato dal conte, perlustrando dai tetti le
finestre della città e dei dintorni.

Ma tanta felicità non poteva durare. Il conte si alzava di notte e
faceva alzare il discepolo, per innamorarlo sempre più delle
contemplazioni celesti.

— Se seguitiamo così, mi rovino la salute — pensò Celso. E una notte
gemè:

— Non vado più avanti: ho paura.

— Di che cosa? Parla!

— Ma...., ho paura.

— Sfórzati a esprimere il tuo pensiero, il tuo sentimento — insisteva il
filosofo aspettandosi una rivelazione.

— In questo andar di qua e di là per il cielo, ho paura....
d’incontrarmi col Padre Eterno!

Non si poteva significar meglio il terrore dell’infinito.

— Hai ragione — disse il filosofo. L’infinito spaventa; e l’astronomia
non è per te.

— E neanche la matematica — esclamò il discepolo. — E neanche
l’avvocatura — aggiunse collegando la giurisprudenza alle altre
discipline nella speranza di finire, una buona volta, tutte le prove.

Ma dello scibile ne restava parecchio.

Restava, per esempio, la veterinaria.



                                   V.


Compiuti i diciott’anni, Celso Dondelli non aveva ancora dimostrata
miglior vocazione che quella di star allegro e di corbellare il
prossimo. Dalla scuola del filosofo aveva però acquistata tanta coltura
da superare i coetanei studenti nei regi licei. — Il lievito c’è —
diceva il conte —; lasciamolo fermentare.

E scorgeva sempre un’intenzione seria, un motivo ragionevole in ogni
scherzo o birichinata che il suo protetto faceva. Questa benignità,
ingenua o filosofica che fosse, trovava un cuore non ingrato o sleale.
Per il suo protettore il giovine si sarebbe messo nel fuoco; e il conte,
che sentiva l’affetto sincero nella confidenza di lui, lo ricambiava in
modo così aperto che già tutti dicevano: — Lo adotterà per figlio.

Se non che all’Agabiti era rimasta una parente, press’a poco dell’età di
Celso; una pronipote, per via di sorella. Allevata in collegio a
Firenze, la signorina, orfana, tornò alla piccola città nativa assai di
malavoglia; e temeva che lo zio la prendesse seco, in quella casa
antica, con quella serva padrona.

Fu affidata invece alla custodia e alle cure di una signora che, secondo
le parole del conte, le farebbe da padre; cioè gliele darebbe tutte
vinte senza nuocerle con la tenerezza d’una madre troppo debole: — come
sarei io — seguitava per spiegarsi. E alla signorina Amelia non fu
consentito di visitare lo zio che di otto in otto giorni. — Termine
sufficiente — egli affermava — perchè tu non dimentichi che ti sto
vicino, e io non dimentichi che tu saresti contentissima a starmi più
vicina.

Contentissima! A ogni visita la ragazza lo soffocava di chiacchiere e di
carezze; e lui: — Ti ringrazio; ma come passa il tempo! Otto giorni
volano!

Essa rideva.

Ora, dopo tante scene gioiose, non era da prevederne una lagrimosa?

No; il filosofo non la previde, quantunque ritenesse la nipote non
diversa dalla maggior parte delle donne.

— Tutti lo dicono, zio, che vuoi più bene a Celso che a me!

A questa uscita egli alzò gli occhi al cielo pensando:

— Per mirar in alto le donne mirano al cuore; e forse dal loro punto di
vista....

L’altra procedeva:

— Bisogna dimostrare al mondo che non è vero.

Lo zio disse dolcemente:

— Suggeriscimi tu il modo.

— Pagandomi un viaggetto a.... Parigi.

Egli non si scompose punto, anzi ammise: — Hai ragione; per dare questa
dimostrazione al mondo intero non c’è che Parigi!

E gliela mandò; s’intende, con la tutrice, la quale aveva consigliata
alla pupilla la scena lagrimevole.

Avvenne che poco tempo dopo la partenza della signorina Amelia il conte
proponesse a Celso una passeggiata in campagna, a un suo podere fuori di
porta. Il tragitto non era breve; e per la strada maestra quanti
vedevano l’Agabiti camminare così, piano piano, con l’ombrellone di tela
cerata aperto a riparo della polvere più che del sole, si voltavano
indietro sorridendo.

Celso, quando non ne potè più, esclamò verso gl’importuni:

— Andiamo a Parigi!

Allora il conte si fermò, e disse:

— Hai ragione.

E riprese la via. Nel ritorno ripetè: — Hai ragione. Son vecchio;
comperiamo un veicolo —. Manco a dirlo, Celso esaltò i benefizi e i
piaceri delle automobili: non ultimi, quelli d’impolverare gli altri e
di guidarne una lui.

E appena a casa il conte Mauro gli fe’ scrivere, alla rubrica delle
spese imprevedute:

«Lire ventimila per un’automobile; spesa quattro volte più grande che un
viaggio a Parigi, perchè comprende la probabilità di un viaggio
all’altro mondo, con la guida di Celso Dondelli».

Ma Celso non aveva ancora sostenuti gli esami da _chauffeur_ che il
libro dei conti fu riaperto alle spese imprevedute e dato di rigo
all’automobile.

— Scrivi in sostituzione — il filosofo dettava: — lire diecimila al
Ricovero, cinquemila all’Ospedale, tremila e cinquecento all’Asilo, più
mille e cinquecento per un cavallo e una carrozza. Che ne dici?

Il giovine alzò gli occhi al cielo:

— Miriamo in alto — rispose. E aspettò cavallo e carrozza; acquisto
fatto dal filosofo senza intermediari.

Ecco. La carrozzella era della prima metà del secolo decimonono.

Meno antico, sebbene bianco di pelo, il cavallo; e non brutto: solo,
aveva il vizio di camminare con un po’ di lingua fuori. Celso lo
battezzò _Gedeone_, nome che piacque moltissimo al conte e ai
concittadini. Parecchi di essi ogni volta che l’equipaggio attraversava
adagio adagio la via principale per uscire alla campagna, ammiccavano al
cocchiere con certe strizzatine d’occhi che significavano: «Te lo godi,
eh, l’automobile?»; oppure: «Il tuo cavallo suda nella lingua come i
cani».

Le quali corbellature a mezzo disturbavano il mancato _chauffeur_.
Preferiva le risate aperte e intere; e non tardò a provocarle, per
ridere meglio lui, in ultimo.

Del resto, non era vero che tafani e mosche infastidivano il buon
Gedeone?

— Se gli facessimo fare una coperta da passeggio?

— E tu fagliela fare — consentì il conte.

Figurarsi quando la quasi centenaria carrozza comparve preceduta da
un’ampia gualdrappa di mussolina rosea, coi fiocchi, da cui uscivano due
orecchie, una mezza lingua, una mezza coda e quattro mezze gambe!

— Gedeone in veste da camera!

— Ridono per noi? — il conte chiese.

— Sì — rispose Celso —; ma non basta.

— Hai ragione — confermò il filosofo sopra pensiero —. Non basta.

Pochi giorni dopo evidentemente Gedeone era zoppo al piede destro,
davanti.

— Chiama subito il veterinario.

— No — Celso disse —; lo curo io.

Fu allora che gli balenò l’idea, al conte Mauro, della veterinaria quale
inclinazione latente.

Non ci aveva pensato mai perchè si era convinto che al giovine non
piaceva la medicina. Ma adesso riflettè:

— C’è differenza. C’è più soddisfazione. Gli animali non aiutano a
sbagliare la diagnosi. — E mormorava sospirando: — Purchè io non ci
rimetta il cavallo!

Tutt’altro! La cura permise presto una passeggiata in campagna. Gedeone
riapparve al pubblico con la gualdrappa rosea e un piede fasciato e
grosso, simile a quello di un elefante.

— Oh! Gedeone ha la gotta! Gedeone ha la pantofola!

Il successo sperato da Celso non fallì.

— Ridono per noi? — chiese il conte.

— Sì. Ma vedrà al ritorno!

E immaginare che bocche aperte quando il presunto gottoso attraversò la
città di trotto; diritto; a dorso scoperto; senza pantofola! Un
miracolo! un trionfo stupefacente! Scendendo, a casa, il conte esclamò:

— Veterinaria! veterinaria!

Ma Celso smorzò l’entusiasmo. Disse che per guarire Gedeone non aveva
dovuto che levargli il sasso confitto tra il ferro e l’unghia.

— Bravo! Occhio clinico!

— No — corresse il giovane —; perchè il sasso gliel’ho messo io.

Il conte riflettè; indi concluse:

— Capisco. Hai fatto bene.

                                  ————

Non fu della stessa opinione la signorina Amelia, appena reduce da
Parigi. Ella tentò persuadere lo zio che certe buffonate non conferivano
decoro alla nobiltà di casa Agabiti. Ribattè il conte che, a fil di
logica, non è ridicolo chi si burla della ridicola mentalità paesana; al
contrario, dà prova di serietà. E la nipote a sua volta osservò che i
giovani seri fanno onore a chi li aiuta, con gli studi e con le opere.

— Sì, ma non prima che quelli a cui spetta ne abbiano scoperta
l’inclinazione latente. Questo còmpito è mio.

— Eh! ci vuol altro!

«Ci vuol altro?» La frase colpì il filosofo. Disse dolcemente, dopo un
po’:

— Forse hai ragione anche tu. Ci vorrebbe la donna; la donna che io non
trovai: una donna capace di mirare in alto, più in su del cuore.

La signorina Amelia allora tacque. E poi si propose d’innamorare lei
Celso Dondelli.



                                  VI.


A scorgere Celso così mutato, pallido, con gli occhi or vaghi ed or
fissi come in contemplazione, il conte dubitò che, per l’assiduo
ammonimento di mirare in alto, il giovine fosse colto da un accesso di
misticismo e si fosse destata in lui la vocazione di farsi frate. Per
fortuna, una mattina mentre prendeva il caffè e latte, se lo vide
davanti ancora diverso; in posizione di «attenti!», con l’aspetto dei
grandi propositi; con la energica decisione dell’eroe o di chi ha
perduto la testa.

— Signor conte — disse calmo —; vado allievo sergente, in cavalleria.

Soldato! Un colpo di mazza sul cranio! Ma non una di quelle mazzate che
stordiscono; no: di quelle che spalancano tutte le finestre cerebrali a
una luce repentina, inattesa, illimitata. Al filosofo s’illuminarono il
passato, il presente, l’avvenire: il passato suo proprio, l’avvenire di
Celso, il presente di tutti e due.

Oh portento! Soldato! Soldato d’Italia! Ecco l’inclinazione latente,
rivelata a un tratto! Di chi? di Celso? solo di Celso Dondelli? No, no:
anche di lui, del conte Mauro Agabiti! La capiva adesso, di colpo, quale
era l’inclinazione sua propria, adesso che aveva manifesta,
improvvisamente e finalmente, quella del suo allievo!

E il generale Agabiti avrebbe potuto fare onore alla patria; ne era
sicuro. E sentiva l’amarezza del bene non mai goduto e perduto per
sempre; del bene conosciuto troppo tardi. Per qual causa? Per qual
colpa? Chiese, d’impeto:

— Chi, che cosa ti spinge, te, alla milizia?

— Una donna — Celso rispose senza esitare.

Fortunato giovane!

Il giovane infatti aggiungeva:

— Vuol sposare un capitano di cavalleria. Io divento sergente,
sottotenente, tenente, capitano; e....

— Alt! — interruppe il conte Mauro —; come si chiama.... _lei_?

— Amelia.

Celso si aspettava un nuovo scatto, una impressione visibilmente
profonda di meraviglia. Il filosofo invece parve rassegnarsi subito,
quasi si trattasse di un decreto della Provvidenza. Non mosse che
un’obiezione.

— Quando tu sarai capitano mia nipote avrà già marito da anni e anni.
Chi vuoi che la tenga?

Il giovane sorrise.

— Lei! — fece tendendo l’indice verso il suo protettore.

Questi chinò il capo mormorando:

— Speriamo che la storia finisca bene per tutti; anche per Gedeone.

                                  ————

Venne il dì dell’addio.

— Tu non mi scriverai — disse il filosofo. — Non voglio. Io t’impongo un
ricordo, osservabile, tangibile, sensibile, continuo e forte. — E
gl’introdusse un anello di ferro nel mignolo della destra; il chiodo
della scottatura piegato a cerchietto.

— Quando sarai al punto buono — conchiuse il conte —, portami o mandami
il chiodo, e se l’Amelia sarà anche lei al punto buono.... Via!, dammi
un bacio.

.... Così a Celso, prima di partire, non restarono da baciare che suo
padre, Gedeone e la Cleofe.



                                  VII.


Quasi un anno dopo che la guerra era scoppiata in Libia e qualche mese
dopo che Celso Dondelli era laggiù, entrando nella bottega di Dondèla,
il vecchio conte non chiese, al solito: — Notizie?

Si abbandonò sulla seggiola e mormorò:

— L’ora è giunta.

Intimorito, domandò il fabbro:

— Per Celso?

— Per me.

Ma s’ingannava pur questa volta, povero filosofo! Per Celso l’ora era
già giunta (ed egli non lo sapeva); per lui doveva tardare non poco. Lo
portarono a casa apopletico.

Come, trascorso assai tempo, a forza di cure, poterono trarlo dal
letto.... che tristezza! Nella poltrona, con la testa reclinata allo
schienale pareva obbligato, adesso, a mirar sempre in alto; e tentava al
contrario di guardare in giù, quasi cercasse d’intorno, nella realtà, le
immagini che gli vaneggiavano nel cervello infermo.

Che tristezza! E come lunga!

                                  ————

E un giorno venne al palazzo Agabiti un tenente di cavalleria, il quale
disse di dover parlare al conte prima di ripartire per Tripoli. Si
presentò l’Amelia; lo stato dello zio non permetteva nessun colloquio.

Ma l’ufficiale insistè. Se il malato non aveva perduto del tutto la
conoscenza egli, per incarico di Celso Dondelli, caduto in battaglia
presso a lui, aveva da consegnargli una cosa attesa e cara.

La signorina raccomandò, pregò:

— Non gli dica che è morto. Tanto....

Poi lo introdusse. La Cleofe dietro alla poltrona sorreggeva il debole
capo.

— Guarda, zio, — disse l’Amelia.

Un breve silenzio. Finchè lo zio sorrise, quasi ridesto dall’erroneo
riconoscimento.

— Ah! Sei tu?... Il chiodo?

— Eccolo — disse l’ufficiale, mentre la signorina susurrava:

— Lasciamolo nella sua illusione!

Il vecchio chiamò: — Amelia!

— Son qui, zio.

— Celso!

L’ufficiale ne comprese, dalle mosse più che dalle parole, l’ultimo
volere. E mise l’anello nel dito che la signorina gli tendeva ripetendo:
— Lasciamolo nella sua illusione.

Allora la Cleofe ruppe in pianto.

                                  ————

Ed era passato un altro anno quando il tenente di cavalleria, vicino
alla promozione a capitano, tornò al palazzo Agabiti. Disse alla
signorina, erede del conte: — Quella che fu illusione estrema di suo zio
non potrebbe essere realtà per noi?

La signorina Amelia considerò l’anello che aveva nel dito; sollevò i
begli occhi a mirare in alto e:

— Quando sarete capitano — rispose —. Questo era il patto.




                          CINQUANTAMILA LIRE.


Al triste annunzio — il commendatore Demetrio Lecci, nell’attraversare
la strada, era stato investito da un’automobile; commozione cerebrale e
lesioni interne; smarrimento della coscienza; nessuna speranza —; appena
ricevuto il terribile annunzio, Corrado Amaldi aveva lasciato in casa la
moglie, affranta essa pure, angosciata e tremante, ed era corso al letto
dell’amico.

Povero Demetrio! Giocondo, come sempre, nella faccia serena, era stato a
trovar Corrado il dì innanzi. Ed ora.... ora Demetrio moriva senza
riconoscere l’amico. Moriva: l’occhio vitreo e immoto; il volto disfatto
e cereo; soli indizi di ultima vita, il respiro affannoso e uno scattare
intermittente del braccio e della mano sinistra.

Non reggendo a tal vista Amaldi, con un nodo alla gola, scappò nella
camera attigua e si abbattè su di una seggiola. Non poteva piangere.

Ma a poco a poco reagì in sè, cercò dominarsi riflettendo; e si obbligò
a considerare i doveri che l’evento calamitoso e repentino imponeva a
lui, l’amico intimo, prediletto. Al commendatore non restava che un
parente, quel nipote così diverso da lui, e gli avevano telegrafato
subito; ma quand’anche fosse arrivato in tempo a veder morire lo zio, il
discolo non ne avrebbe ottenuto il perdono.

E Amaldi ricordò che Demetrio gli aveva manifestato più volte il
proposito di diseredare il nipote vizioso e corrotto per beneficare le
pie instituzioni a cui aveva dato tutto sè stesso. E pensò: «Demetrio
avrà fatto testamento. Se lo trovasse qui in casa, il nipote lo
trafugherebbe». Possibile?

Possibile. Quando l’evento o il fatto che confonde e travolge è enorme,
anche i pensieri che a ragione fredda si giudicherebbero assurdi,
sembrano giusti.

Egli guardò allo scrittoio, quasi a confermarsi che ci fosse il
testamento del commendatore; poi, con improvvisa ripresa d’energia,
s’alzò, chiamò il servo, andò a sedere allo scrittoio, trasse dalla
cartella un foglio e una busta e, mentre scriveva, disse:

— Giovanni, a scanso della mia e della vostra responsabilità....: qui
dentro ci potrebbero essere carte di molta importanza; credo convenga
avvisare il notaio.

— Quel che fa lei....

— Il dottor Neri.... Sapete?... Via Goito....

Il vecchietto inchinandosi prese il biglietto; e uscì.

Con i gomiti puntati sullo scrittoio, per sorreggere il capo, e strette
le tempia fra le palme, Amaldi ritenne nella mente il pensiero di prima,
che non gli pareva più ben chiarito e compiuto.

No, non era possibile che un uomo come Demetrio Lecci avesse lasciato il
testamento in uno scrittoio aperto. No? Ma qual uomo è così prudente da
non cadere in qualche errore? Così prudente da aspettarsi a quarantadue
anni un infortunio mortale?

D’altra parte, non poteva Demetrio aver pensato giustamente che
Giovanni, meglio che servo l’uomo di fiducia, e lui l’amico,
vigilerebbero, e in ogni caso provvederebbero alla custodia delle sue
carte e all’adempimento delle sue disposizioni?

Fu così che la mano di Amaldi accompagnò il pensiero con moto spontaneo,
proprio per naturale conseguenza. Aperse il cassetto di mezzo e guardò.
Ma senza curiosità e intenzione ferma; con mente già inerte guardava,
sollevando le prime delle carte sparse che lo riempivano e....

Quasi a ricevere un urto nel petto, quasi per difendersi istintivamente
da un assalto impensato, respinse il cassetto dello scrittoio, si levò
in piedi con tutto il sangue al capo, al volto, in un’apprensione
ontosa, con un’impressione indefinibile di colpa e di repugnanza, con un
impeto d’ira e di rabbia contro sè stesso, che già si lasciava afferrare
da un dubbio insano; e non gli bastavan le forze a divincolarsi, a
sfuggirne la mostruosa, diabolica presa.

Una lettera..., in una busta fina..., tra quelle carte, tra quei
documenti..., interpostavi come per caso o dimenticanza.

Ricadde a sedere; riaperse; la tolse; ne guardò attento la soprascritta,
vinto. E: sì; la lettera, il carattere (.... anche il profumo) era di
Rina. Di Rina? Ebbene, fosse pur stata! Che cosa di male se sua moglie
aveva avuto bisogno di scrivere, una volta, a Demetrio?

Ecco: egli era tranquillo, padrone di sè. Ragionava. Poteva ragionare
freddamente. — Nessun male? Bisogno di scrivere a Demetrio? Perchè? No
no! Quella lettera non era di Rina, ecco tutto! Pazzo! pazzo a lasciarsi
allucinare da una somiglianza di scrittura. Dunque, via!; rimettere la
lettera dove era prima, pentito dell’azione indegna che stava per
commettere; violare, forse, un segreto dell’amico.

.... Vigliacco! Scampare, cercava scampare alla certezza?

E risolutamente levò il foglietto dalla busta, e vide che non c’era la
firma, e lesse, e vide che era di Rina. Fu certo.

Ma ecco: sentì che possedeva una forza meravigliosa.

Non si muore d’una ferita, ricevuta a tradimento, nel cuore? di dolore,
di spavento? Non si muore! Egli richiuse. Credè d’aver voce bastevole a
chiamar Giovanni appena fosse tornato. — Via Goito era a due passi — e
dirgli: — Vado a casa, per un momento —.

Si alzò.... (una forza meravigliosa!) e, come spinto da tutte le energie
superstiti, entrò invece nella camera del moribondo, si avvicinò a
guardarlo, con gli occhi sbarrati....

Ah! L’amico!

Allora il medico lo prese per il braccio, lo trascinò fuori. Cominciava
l’agonia.

Ebbene.... — una forza meravigliosa! —, di là, nello studio, senza
accorgersi dell’intimo schianto, della ferita ricevuta nel cuore a
tradimento, senza piangere, senza gridare all’infamia, senza morire,
Amaldi rilesse la lettera per confermarsi, di tutto, evidentemente.

Era un bigliettino scritto in fretta, dopo un convegno. Assicurava
l’amante da ogni timore d’imprudenza o contrattempi.

Ma questa l’infamia! questa la prova! questa: «A casa ho trovato la
cartolina che mi aspettava. Tornerà da Genova dimani o posdimani».

Egli era tornato da Genova.... Quando? Come gli era possibile
ricordarsene? Oh se avesse potuto non ricordarsene! Era tornato....: il
14 maggio. Aveva scritto, e se ne ricordava, all’albergo, due sere
prima. Due sere prima.

Nel biglietto amoroso mancava la data. Ma il timbro su la busta? si
leggeva benissimo: 12-5.... Dunque: c’era più appiglio a dubitare che
fosse di Rina?

Tutto evidente! Che infamia!

E come gli fosse strappata solo allora la benda dagli occhi, Corrado
Amaldi vide sua moglie affranta e pallida all’annunzio della disgrazia;
e solo allora sentì lo spasimo della ferita, l’atrocità del colpo,
l’insopportabile tormento. Fuggire! scomparire dal mondo! Ammazzarla!

Adagio! Aspettare! L’altro, intanto, agonizzava.

Ed entrò il notaio. E passò, trafelato, un prete.

Poi Giovanni annunciò:

— Il presidente del Consiglio Provinciale e un assessore del Comune.

Corrado Amaldi immobile, in piedi in mezzo alla camera, ora provava la
sensazione d’uno che sia trascinato da una forza irresistibile in un
precipizio. Quei signori si condolevano con lui, più che amico, fratello
del commendator Lecci.... Anche, volevano informarsi da lui, per
regolarsi nelle onoranze funebri. E l’assessore, più disinvolto, venne
dal notaio, presso lo scrittoio, e l’interrogò.

Mentre il Presidente seguitava nelle condoglianze, Corrado udiva il
notaio che rispondeva:

— Il testamento segreto è depositato presso di me; ma non si procede
all’apertura senza richiesta del presunto erede.

Udiva soggiungere l’altro: — E se il nipote, il presunto erede, ritarda
qualche giorno a tornare, come conoscere le precise disposizioni
testamentarie per i funerali?

— I familiari.... Il signor Amaldi....

Già, il signor Amaldi.

Ma il signor Amaldi pareva esagerare — un pochino — il suo cordoglio;
pareva troppo stordito. Rispondeva a stento che il commendatore sdegnava
i funerali chiassosi; che disapprovava l’uso dei discorsi, dei fiori....
Non altro. Giovanni, Giovanni forse ne sapeva di più.

Interrogarono anche lui; e rispose che il suo padrone non avrebbe
sdegnata una messa di _requiem_. Ma la messa, quando fosse richiesta o
permessa dal testamento, poteva celebrarsi giorni dopo il trasporto; non
era cosa urgente.

A ogni modo, Provincia e Comune stavano per accordarsi su le onoranze,
quando il medico s’affacciò sulla porta e aperse le braccia.

Amaldi, che si era seduto accanto al Presidente, balzò in piedi, livido;
rimase impietrato, con gli occhi torbidi; e Giovanni scappò via gemendo.
L’assessore guardò l’orologio e disse: — Sette e venti —; e il
Presidente disse: — Animo, signor Amaldi! —; e afferrò e strinse la mano
del signor Amaldi.

Il quale adesso sembrava non esagerar più; sembrava manifestare con il
dolore di chi perde il fratello lo stupore del mistero e lo sgomento del
nulla; o pareva rimasto senza pensiero.

Pensava: «Dovrò fingere, dissimulare fino all’ultimo!»

                                  ————

Fino all’ultimo, fino a che la salma fu deposta nel loculo, egli si
comportò così, come aveva sentito la necessità di comportarsi, come
volevano le convenienze sociali.

Ma dopo! Al ritorno, nella carrozza chiusa, libero della cappa di piombo
che la società vile e corrotta gli aveva imposta, in una commozione di
scherno e di rabbia Amaldi s’abbandonò a meditare, a pregustare la
vendetta. Oh sfogarsi! sfogare l’amarezza dell’onta patita e l’onta
dell’ipocrisia a cui era stato trascinato come in un baratro; sfogare
tutto l’odio che gli si era addensato in veleno nel cuore; esasperare
con voluttà di martirio la ferita dilaniante; gettar la maschera, e
accusare, e calpestare l’infame prostrata, nella confessione e nel
rimorso, ai suoi piedi; o colpirla, ammazzarla se sorretta dalla
passione e insolente!

Che benefizio nell’anima e nel sangue, a immaginare il castigo tremendo,
mortale! Ammazzarla!

Ma era illusione fugace. A poco a poco intravvedeva che a lui non era
concesso — no — nemmeno l’inconsulta attesa della catastrofe che fosse,
per sua mano, tragica!

No: egli, povero uomo, doveva riprendersi tosto, ragionare, riflettere.
No. Non gli era possibile vendicarsi in tal modo; non doveva ucciderla;
non cacciarla, sgualdrina, di casa; non trascinarla a un tribunale. No.
Perchè? Perchè sarebbe uno scandalo!

Era caduto in una contradizione; la contradizione in cui s’era messo non
tardò a stringerlo, ad attanagliarlo, a soffocarlo. Non poteva vendicar
il suo onore senza provocar uno scandalo enorme; ma per evitare lo
scandalo, per salvare il suo onore aveva dissimulato restando fin la
notte in casa del defunto, fin reggendo nel trasporto uno dei cordoni
del feretro!

Sciagurato! Rivelando adesso il suo disonore non darebbe forse diritto
al mondo di chiedergli: Come mai, tu, ad accorgerti d’esser tradito, hai
aspettato che il traditore sia stato morente o morto? Per quale
misterioso interesse hai dissimulato fin all’ultimo? Per quale
vergognoso passo hai accompagnata la salma all’ultima dimora? Per quale
inconfessabile ignominia hai taciuto sempre con tua moglie, e schiamazzi
adesso che Dio o un accidente ti ha liberato del più colpevole, del più
forte?...

In ogni persona che vedeva, egli vedeva un ridere osceno; e gli pareva
che tutti coloro che conosceva gli ridessero in faccia, gli gridassero:

— Anche tu! anche tu....; e finchè l’altro viveva...., eri contento!

Tutti, sempre, l’avevan tenuto per un uomo onesto, un gentiluomo; e
cadere, affogare nel fango! Aveva amata sua moglie e....

Al pensiero del suo amore di un tempo, non resse più. Ruppe in
singhiozzi; pianse.

Lo riscosse il rumore delle ruote sul ciottolato, rientrando in città. E
non osò rincasare fiaccato in tal modo dalla passione e dalla ragione.

Gli era necessaria una tregua; un po’ di riflessione pacata; di
silenzio; le forze umane hanno un limite, perdio!

E ordinò al fiaccheraio di condurlo, invece che a casa, all’uffizio del
Consorzio.

Ivi per fortuna l’aspettava un telegramma il quale lo chiamava,
d’urgenza, a Ferrara. Per non scrivere o telefonare alla moglie mandò un
impiegato a casa a mostrar il telegramma; dicesse alla signora ch’egli
ritornerebbe solo al dimani.

E partì davvero subito.

Ma non poteva fuggire, miserabile, da sè stesso; non poteva fuggire al
dilemma che gli si veniva determinando sempre più chiaro nella mente:

O il mondo sapeva, e sarebbe inesplicabile la sua condotta, la sua
ipocrisia, la sua dedizione alle convenienze quando e in qualunque modo
egli desse a vedere che non ignorava, già prima, la colpa della moglie;
o il mondo non sapeva, e guai per lui se si vendicasse. Rivelerebbe lui
la sua sventura. La pubblica moralità non giustifica il marito che
ammazza, o scaccia la moglie, o se ne separa, se il castigo non
chiarisce, non specifica la colpa.

Anche in treno, e poi la notte insonne, nel letto dell’albergo, cercò la
via a superar sè stesso. Invano. Il pensiero di rimettere all’avvenire
una decisione gli era insostenibile; nessun conforto, nessun consiglio,
nessun aiuto. Che poteva sperare dal destino?

E invano la mattina dopo si provò a un ritorno di vita normale nelle
faccende per cui era stato chiamato a Ferrara; anzi quei discorsi, così
lontani e diversi dell’intima cura, gli esacerbarono sempre più la
ferita, gli rintorbidarono la mente.

Ripartì con una più fiera tempesta nell’anima, con un senso di energia
ricuperata e prorompente, e un bisogno d’uscire da quella sua agonia;
con un solo pensiero fisso e, solo esso, ragionevole: che la risoluzione
del suo destino non dipendeva da lui; dipendeva dal contegno della
moglie.

Egli l’affronterebbe gettandole in faccia la lettera che ne attestava la
colpa, le direbbe: — Ho tentato di salvare il tuo onore salvando il mio.
Ora, a noi! E senza chiasso, senza scandalo! Che intendi di fare?

Ma una mossa sola di lei, una parola sola avversa alla sua passione
immensa lo trasporterebbe al di là del limite che divide la ragione
dalla follia; e allora non indietreggerebbe, non esiterebbe davanti alla
catastrofe sanguinosa. Una revolverata per lei e una, magari, per sè;
tanto, la sua vita era spezzata!

Così, mentre andava a casa, l’immagine della donna gli si confondeva
nella mente con le attitudini o del terrore improvviso, o della
negazione disperata; o della confessione umiliante, o dell’invocazione
di pietà e di perdono. La immaginava di nuovo in una crisi di lagrime e
di rimorso, a cui sovrastava imponente, spietata, tremenda, quale che si
fosse, la risposta e l’azione di lui....

A casa! A casa! Ma nell’entrare in casa pallido, fremente, ecco venirgli
incontro la moglie frettolosa e, al tempo stesso, tranquilla.
Tranquillissima! Diceva:

— Il notaio Neri t’ha cercato ierisera e stamattina per una cosa di
grande premura. Poco fa ha mandato questa lettera.

E la porgeva. Tranquillissima!

Amaldi per prendere la lettera del notaio e aprirla lasciò nella tasca
quell’altra, che già stringeva per gettarla in faccia all’adultera. E
lesse; e intanto che leggeva, Rina, nel vederlo affoscare sempre più,
dubitò di una nuova disgrazia e: — Che c’è, Corrado? Una nuova
disgrazia? — chiese con dolcezza.

Corrado non rispose respingendola: — Via, malafemmina! — Rispose: —
Nulla! —; e si diresse all’altra camera.

— Vuoi desinare subito? — Rina domandò ancora con dolcezza —. Sarai
stanco; avrai fame.

Senza volere, assentì, del capo.

Poi, nella camera di là.... Era una cosa incredibile! Una cosa turpe,
laida, lurida; una schifezza orrenda! Da ridere. Che vigliacco era stato
quell’uomo saggio!

Diceva la lettera del notaio:

".... Il testamento del compianto commendatore Demetrio Lecci, aperto a
richiesta del di lui nipote, lega lire cinquantamila a favore della S.
V...."

— Ed io — disse a sè stesso Corrado Amaldi sobbalzando con l’impeto del
martire che riconfermi la sua fede di fronte allo scherno osceno e
tirannico —, io rifiuto il legato, io rifiuto il prezzo della mia
vergogna! Rifiuto!

Ah sì? Rifiutava? Un eroe! Se non che il mondo vigilava e chiedeva:

Perchè? Perchè rinunciare al lascito del tuo miglior amico, che hai
tanto stimato e amato in vita, che hai tanto onorato in morte, che hai
accompagnato all’ultima dimora e hai visto, con tanto strazio,
seppellire?

O il mondo sa, o non sa....

Ma no (ragioniamo), no che il mondo non sapeva! Un uomo prudente, retto,
saggio quale Demetrio Lecci, non avrebbe avuto mai simile audacia senza
l’assoluta certezza che il mondo ignorava la sua colpa; non avrebbe
corso il rischio di contaminare _post mortem_ la fama di tutte le sue
belle virtù con un atto che disonorasse il benefattore non meno del
beneficato; anzi con illuminata esperienza egli aveva forse provveduto
così a smentire, a rendere inverosimile la malignità se mai qualcuno
osasse di mormorare!

E se il mondo ignorava, non sarebbe stata stoltezza metterlo in sospetto
rifiutando l’eredità?

Accettarla!

Ma (ragioniamo), ma accettandola come avrebbe potuto — povero marito —,
come avrebbe potuto investire, assalire l’adultera, chiamarla infame?
Essa avrebbe ribattuto, trionfante: — Chi più infame di te che accetti
l’eredità dell’amante di tua moglie?

Nessuno scampo, gran Dio! Così, proprio così: per salvare la sua
dignità, il suo onore; per serbarsi un galantuomo, un gentiluomo agli
occhi degli altri e di sua moglie, Corrado Amaldi doveva prendersi le
cinquantamila lire e tacere! Irremissibilmente; ad ogni costo: tacere e
prendersi le cinquantamila lire! Nessun rimedio.

— Corrado, vieni a desinare? — chiamò Rina con dolcezza.

Egli stracciò la lettera.... — non quella del notaio, l’altra —; ne
sparse i minutissimi pezzetti fra le carte del cestino; e raccolte tutte
le forze a superar sè stesso, rispose, con dolcezza:

— Vengo.

Non c’era altro da fare.




                            LA STELLA SIRIO.


Alfonso Graldi entrò nella stanza del fratello e gli chiese:

— Hai sentito che cosa han detto le Raffi: dei socialisti e di Turri?

Raimondo lo guardò, e tacque. Non ricordava e ricercava nella memoria.
Ma Alfonso interpretò quel silenzio e quello sguardo quali segni di
apprensione per lo stesso suo dubbio e di timore per una deliberazione
grave. E disse, calmo:

— Sta attento.

Poi, dominandosi e augurando la buona notte, uscì.

— Le Raffi? — Raimondo ricercava. — Vattelapesca! — Mentre discorrevano,
su la terrazza, egli osservava Vega, Arturo e Antares. — Attento? A che
cosa dovrei stare attento? Ai socialisti? A Turri? Perchè? Mah!

Turri non era venuto a conversazione, quella sera, e nemmeno
l’arciprete; e appunto perchè non aveva avuto gli amici con cui si
intratteneva volentieri egli, alle chiacchiere delle informatrici, aveva
preferito ascoltare ciò che gli dicevano le stelle.

— Domattina lo domanderò a Adriana — soggiunse —; se era presente e se
ci avrà badato.

Anche Adriana infatti non dimostrava mai d’interessarsi ai pettegolezzi
del paese, e, quando poteva, scampava dai fastidiosi argomenti di leghe,
di soprusi municipali, di studiate rappresaglie, e battaglie minacciate,
e sperate vittorie.

Raimondo si mise dunque a leggere il libro che gli giovava più del
bromuro. Finchè l’occhio gli scorse su le righe senza più afferrarne il
senso.

— Mio fratello — pensava — non è uno stupido; tutt’altro! Ma è vittima
di una ambizione meschina. Vorrebbe prevalere a Castelronco. Che gloria!

A dir vero Alfonso Graldi non viveva solo nel paese e del paese.
Arricchiva sempre più usando ingegno, energia e volontà in imprese
agricole e industriali; estendendo l’opera sua in tutta la regione;
acquistandosi stima invidiabile pur in città, dove si trasferiva
l’inverno. Ma nel luogo nativo quasi per necessità doveva sorreggere i
conservatori, e prepararli alla riscossa. — Bel gusto! — mormorava,
malcontento, Raimondo. — Bel gusto consumar gioventù, forze, ingegno in
simili lotte, per simili conquiste! Al solito: dispetti, ire,
arrabbiature. E inganni da opporre, e insidie da evitare.... Ah ecco!

Aveva trovato: credè aver trovato ciò che avevan detto quelle pettegole
Raffi. Una delle solite: la storia di un appalto favorito dal sindaco e
conceduto alla lega dei birocciai, per la ghiaia; di una frode nella
misura delle birocce. — E io, forse, dovrei stare attento quando passano
di qua, per la strada, le birocce, e accertarne la misura, io, che non
ho niente da fare? Io? Povero Alfonso! Ma, e come c’entra Turri?

Per non perdere il sonno che arrivava, Raimondo si disse: — Domani sera
lo domanderò a lui. — E chiuse il libro. E lo schiarimento ultimo sembrò
venirgli appena spento il lume:

— Turri avrà gridato alla frode senza prove sicure, e i socialisti se la
prenderanno, al solito, con lui e con noi. Anche con me? Oh io non ci
penso, povero Alfonso, a queste gran cose! Sta pur sicuro! Sirio....

                                  ————

— In cielo non c’è soltanto la luna per attestare, anche adesso, con la
figura di Caino la nostra ignoranza, o non c’è soltanto il sole per
abbarbagliare il nostro orgoglio, o Marte coi canali perchè possiamo
riferire agli altri pianeti la nostra intelligenza e la nostra scienza,
o Venere e Giove perchè troviamo lassù un termine di paragone al
brillante e allo smeraldo che abbiamo in dito: c’è, a centro di un altro
sistema planetario, una certa stella che si chiama Sirio, che in inverno
e in primavera risplende mirabilmente e che col suo fulgore dovrebbe
esortarci tutti a considerar più in là del nostro naso, della nostra
terra e del nostro sistema planetario. Sapete con quale velocità corre
la luce? Trecentomila chilometri al minuto secondo! Dico trecentomila
chilometri al minuto secondo. Bene: sapete quanto tempo impiega Sirio a
mandar a noi il suo fulgore? Sedici anni. Dico sedici anni! E sapete a
che distanza corrispondono sedici anni di luce? A centocinquantasei
bilioni di chilometri! Quando si consideri ciò, e quando si rifletta un
poco che Sirio è vicinissimo in confronto alle nebulose, pare che le
faccende dell’orbe terraqueo, non che gli avvenimenti della cronaca
cittadina, i dibattiti del Consiglio comunale a Castelronco, gli
interessi dei nostri amici o nemici, i casi e i beni e i mali delle
nostre rispettabilissime persone, non possano avere una grande
importanza nell’universo; non debbano avere nemmeno per noi l’importanza
che crediamo noi.

Così Raimondo Graldi risolveva ogni questione, commentava ogni fatto,
s’alleviava di ogni noia.

Ma non perciò era egoista e apate. Non era felice. Infermiccio sin da
ragazzo, aveva trovata e protratta negli studi la sua illusione; e s’era
consolato con la superiorità intellettuale che l’agiatezza gli
consentiva di esercitare, in città e in villa a Castelronco, su un
contorno di conoscenti e d’amici. E per un pezzo non si era accorto come
in quella deferenza che gli dimostravano sottentrasse un sentimento di
compassione, e doveva a Adriana — moglie di Alfonso da quattro anni — se
aprendo gli occhi nella realtà del suo dominio egli aveva cominciato a
disgustarsene. Non però un’intenzione maligna induceva Adriana ad essere
sempre ironica con lui. La frivolezza e la mondanità (del mondo,
naturalmente, fuori di Castelronco) sembravano accrescerle grazia, e la
sua ironia era amabile perchè toccando solo gli studi che rendevan
strano Raimondo e lo distoglievano dalla vita comune, significava
insomma un riconoscimento della superiorità male riconosciuta dagli
altri. E, anche, egli sentiva che il brio della cognata celava un
segreto rovello. Forse perchè Adriana ormai disperava di divenir madre?
Mah!

— Le donne, chi le capisce? — pensava Raimondo. — Mia cognata si direbbe
leggera, eppure.... Si direbbe vana, eppure.... Si direbbe tal quale
tutte le signore della società sciocca e falsa, eppure.... Soffre:
questo è solo quel che ci capisco io!

Finchè un bel giorno egli, che tra le scienze in cui aveva delibato
noverava anche la psicologia, credè penetrare senza più dubbio nel
mistero di lei. Certe sue mosse, certe occhiate al marito, certe
attitudini sdegnose o certe ostentate espressioni d’affetto quando
Alfonso tornava a casa dopo le frequenti assenze, per osservatori
inesperti sarebbero state prove di stanchezza, di freddezza, magari di
un’antipatia insorgente e indarno repressa.

— Ma a me non me la dà a intendere! — pensò Raimondo. — Ho visto!
Adriana è innamorata pazza di Alfonso; ne è appassionata; è gelosa delle
occupazioni e dell’ambizione che glielo rubano.

Tanto vero che compiangendo sè stessa compiangeva chi sfuggiva alle
affannose gioie dell’amore.

A lui diceva:

— Innamoratevi, Raimondo! Amate, fin che siete in tempo!

— Amo — egli rispondeva.

— Già!, la vostra Sirio.

— Sirio è maschio.

— Vedete che sproposito? E intanto vi sfugge il meglio: la donna.

— Il meglio?

— Il meglio! Non avete ancora imparato che siamo stati creati appunto
per godere e per soffrire amando; amando come si usa in terra e non fra
gli astri? Non avete ancora compreso che la vita è amore e amore è la
vita? Non avete ancora pensato voi, signor pensatore, perchè la
fanciullezza è così bella? Perchè anche la vecchiaia può essere bella?

— No. Perchè?

— La fanciullezza — non ridete — è come l’antipasto dell’amore.... E la
vecchiaia può essere la tranquilla, beata, invidiabile digestione
dell’amore. Non ridete, vi prego.

— Filosofia gastrica! — esclamò ridendo Raimondo. — Ma io mi pasco di
luce.

— E siete cieco! Infelice!

Ebbene, sì: da qualche tempo egli si sentiva davvero infelice; ma non
perchè si era lasciato rapir dalla scienza: anzi perchè alla scienza non
si era dato con amore più saldo. Inoltrandosi negli anni e negli studi,
a quel dilettarsi di una cultura superficiale e varia, al compiacimento
di poter discorrere, con nozioni vecchie e nuove, di astronomia, di
fisica e di chimica, di botanica e zoologia e mineralogia, eccetera, e
di potere, con vive rimembranze, adornarsi di storia e filosofia e
poesia, gli era seguìto nell’animo un senso di rammarico, come in chi
s’avvede di consumare invano le sue forze.

E ora sapeva che non sapeva nulla di nulla, e sapeva tanto che
immergersi nell’ignoto con l’ingenuità d’un bambino o d’un barbaro gli
sarebbe parso ineffabile gaudio.

Ma anche ciò non poteva, perchè quanto aveva appreso gli suscitava dalla
terra e dal cielo, in mille modi e mille forme, le tentazioni
dell’ignoto e le prove della sua ignoranza particolare. E gli costava
uno sforzo dire a sè stesso:

— Che importa il tuo soffrire, la tua ambizione insoddisfatta, se ti
ricordi, Raimondo, che Sirio...?

                                  ————

Per fortuna Sirio non gli rifiutava tutti i conforti di quaggiù.

Con sincera stima — ne era certo — lo divagavano dall’intima cura un
discepolo e un collega. Discepolo gli si protestava il capitano Turri;
il quale, vedovo di una ricca signora, aveva da poco lasciato
l’esercito, ed essendosi comperato una villetta a Castelronco, presso a
quella dei Graldi, nell’amicizia dei Graldi trovava incitamenti a passar
bene i giorni e le sere d’estate. Con Alfonso, Turri combatteva, fuori,
in pro del partito dell’ordine; con Raimondo si riposava, in casa,
imparando senza discutere.

E l’ammirata sommissione del capitano era tale che — mentre egli
ascoltava — Raimondo, il maestro, provava gusto pur a dire delle
corbellerie. Quando il poeta superava in lui lo scienziato, la fantasia
gli rendeva verosimili le più strane ipotesi, le spiegazioni più ardite.
Dopo, se ne doleva, temeva. Se Turri consultasse qualche libro? qualche
scienziato?

Ma no!, fiducioso, Turri non consultava niente e nessuno, o, tutt’al
più, si rivolgeva a Adriana, allorchè assisteva alle severe lezioni,
chiedendo:

— Che fenomeni, eh, signora?

La signora rompeva in una delle sue gaie risate e rispondeva:

— E questo è poco! Chi sa in Sirio!

Ma con il collega le cose procedevano diversamente. Era l’arciprete.
Meditativi entrambi, don Paolo e Raimondo interrompevano di silenzi e
sospiri le discussioni serali e le cognizioni che s’impartivano a
vicenda: afflitto don Paolo che alla dottrina dell’amico mancasse la
direzione della fede, e malcontento Raimondo perchè all’intelligenza
dell’amico mancasse la travagliosa eppur feconda necessità del dubbio.

                                  ————

Alcune settimane dopo la sera che Alfonso aveva mosso al fratello
l’oscuro ammonimento — e Alfonso non ne aveva più tenuto parola nè
Raimondo se ne era più ricordato — l’arciprete, dalla via, sorprese
l’amico una mattina mentre curava i fiori prediletti.

E gli disse piano, timidamente, quasi:

— Ho da parlarle.

Andandogli incontro per il viale che metteva, un po’ di lungo,
all’ingresso della strada, Raimondo pensava:

— Don Paolo mi sembra stralunato. Parlarmi di che cosa?

Di che avevano discusso nei recenti colloqui? Degli elementi dell’atomo
(elettroni....); delle macchie solari in rapporto alla meteorologia....;
di Darwin in rapporto ai neovitalisti....; della — ah, sì! — della
pluralità dei mondi abitati — sì, sì — in rapporto alla religione e al
dogma. E in presenza di donne egli si era lasciato trasportar troppo
dall’argomento; aveva turbato, in grazia delle scandalizzate
ascoltatrici, la serena tolleranza, la coscienza del bravo prete.

— Colpa di Sirio! — si disse ancora Raimondo vedendo con la mente il
sorriso ironico di Adriana. Infatti al tema pericoloso li aveva
condotti, quella sera, l’accenno al pianeta che gira intorno a Sirio in
cinquant’anni.

Ma don Paolo parve anche più imbarazzato quando seduto sul sedile, tra
il folto, cominciò a bassa voce:

— La nostra amicizia e la mia prudenza, anzi il mio dovere....,
m’impongono....

Raimondo gli fu subito grato del tono dimesso, della soggezione
manifesta, e pentito com’era d’avergli fatto dispiacere, affrettò:

— Ho capito, don Paolo. Lei ha ragione.

Il prete sembrò ora meravigliarsi di quella consapevolezza; ma l’altro
abbassò gli occhi, quasi a significare: — Le dò ragione, sebbene l’amore
della scienza mi giustifichi.

— Lei capisce — seguitò il prete, grato a un tempo che gli fossero
risparmiate spiegazioni penose, e dolente di dover insistere per
condurre l’amico al suo prudenziale consiglio.

— Lo scandalo.... Le chiacchiere.... La perfidia degli avversari....

Già: felici di dare addosso a un povero prete, che per l’amor della
scienza si comprometteva in conversazione sopportando teorie
irreligiose.

All’insistenza però del collega, Raimondo non volle più cedere del
tutto; oppose, serio:

— Capisco; capisco. Ma non diamo troppo peso....

— Il mio timore — interruppe angustiato don Paolo —, il mio timore è che
le voci, le accuse anonime pervengano all’orecchio di chi deve
ignorare....

Dell’arcivescovo? Povero don Paolo!; si aspettava noie fin dalla Curia!

— Ha ragione — affrettò di nuovo Raimondo. — Le prometto....

Ma allora una bella risata squillò dietro di essi e li fe’ sorgere in
piedi. Adriana.

— Bravo don Paolo! — esclamò. E scendendo per l’erta, tra i lauri: —
L’ora è propizia!

Il prete, pallido, stentò a sorridere.

— Di giorno — la signora soggiunse — non si vedono le stelle, e adesso
le sarà più facile persuadere questo ostinato....

— A che? — Raimondo chiese.

— A non perdere di vista le cose terrene!

Don Paolo guardò la signora con ricuperato animo. Disse:

— Forse sarebbe meglio, certe volte, perderle di vista!

E la signora fissò il prete.

— Oh! Così non deve dir lei, reverendo, che con tanto zelo compie
quaggiù la sua missione di carità e di amore!

Anche Raimondo sentì l’ironia e gli dispiacque.

— Mia cognata — interloquì — mi giudica egoista, apate.

— Se non foste, non avreste sempre la testa in Sirio.

Sviato, il discorso proseguì scherzoso tra i due e lasciò libero il
terzo di andarsene presto. Se n’andò, don Paolo, convinto d’avere
provveduto alla sua missione.

— Ora la metterà in guardia — pensava. — Mi ha capito meglio lui di lei.

                                  ————

.... Ed era stata per Raimondo una notte quasi insonne, sebbene senza
sospetti di nessuna sorta.

S’alzò all’alba; spalancò la finestra.

E si rimise, così vestito, sul letto. Nella quiete ancora notturna
pesava l’aspettazione del giorno canicolare. Poi i suoni vi furono come
gettati dentro da lungi ed estesi da onde che vibrassero basse e dense,
quasi staccate dall’aria che le recava. Rari abbaiamenti e gallicini
fiochi. Nè questi suoni rompevano l’immenso silenzio; e lo dilatavano,
infinito, lo spesso zittìo delle locuste e il fondo e grasso gracidare
dei rospi.

Solo una voce umana avrebbe rotto il silenzio immenso, avrebbe ridestata
la vita; ma non si udiva una voce d’uomo. E guardando di là, da sedere
sul letto, agli alberi che nereggiavano lungo il clivo, Raimondo pensava
agli uomini, e gli parevano creature poco dissimili da quelli: la
superiore anima degli uni non era radicata alla terra come la vitalità
degli altri? Il pensiero non era forse vincolato alla materia bruta? O
forse Adriana, nella sua ignoranza, scorgeva il vero? Unica realtà
capace di idealità e spiritualità, unica illusione difesa e sostenuta
dalla realtà sarebbe l’amore? Unica felicità addentrarci amando nella
vita della materia, per illuderci godendo e soffrendo di superar la
terra che ci avvinghia con radici tenaci fino alla morte?

Un galoppo veniva di lontano lontano, e Raimondo l’accompagnò con udito
or più or meno sensibile. Lontano lontano.... E mentre la frescura lo
riassopiva, e mentre gli pareva che quel galoppo strappasse
affannosamente la strada, credè ricordarsi che Alfonso aveva detto di
restare assente tre giorni.... Ma nell’avanzare il galoppo cadeva a
trotto uguale; scemava; cessava. Alfonso? No. Non poteva esser lui che
ritornasse un giorno prima, a quell’ora, dal luogo ove gli affari
l’avevano intrattenuto, quantunque non di rado, per il caldo, viaggiasse
anche la notte col suo buon cavallo.

Quand’ecco un rumore vicino riscosse dal dormiveglia Raimondo: un
repentino, affrettato rumor di passi, nella loggia. Ascoltò. Non
sognava. Qualcuno apriva le imposte della ringhiera. Balzò e corse alla
finestra e.... Come in un sogno volle gridare al ladro, e non potè. Giù,
d’un salto, dal balcone, il fuggitivo scompariva tra le macchie:
riconoscibile. Riconosciuto! _Lui!_

E altri passi più forti per le scale e nella loggia; e lo sbattere
violento d’un uscio.

Turri! Alfonso! Con la mente vacillante, col cuore stretto da
un’angoscia mortale, Raimondo percepì le due imagini nella rivelazione
istantanea, e tutto gli apparve in una improvvisa orrenda luce. Ah le
parole delle Raffi! Solo adesso le ricordava! E insieme, d’un tratto,
vide quanto avrebbe dovuto intendere prima, a poco a poco, se avesse
ricordato e riflettuto: l’ammonimento del fratello («sta attento»), le
parole delle Raffi («il capitano, dicono i socialisti, consola i mariti
fuori e le mogli in casa»), la prudenza di don Paolo, gli infingimenti
di Adriana. Vide Adriana, e tremò per lei. Di pietà tremò. Uscì,
disperato.

Scendendo dal piano superiore, scarmigliata, piangente, con le mani in
croce, disperata, lo affrontò la cameriera; e lamentando — Dio! Dio! —
pareva rinfacciare a lui la storditezza, la debolezza, la viltà che non
aveva saputo impedire, che non sapeva impedire. Raimondo si sentì
mancare. Ma.... — l’uccide, l’ha uccisa! — ecco il colpo. E si precipitò
verso là.

Alfonso uscendo lo respinse. Stringeva in pugno il revolver. Si
guardarono nell’attimo tragico.

Fratelli?

E con voce ferma, con la stessa voce con cui aveva detto quella sera: —
sta attento — Alfonso disse al fratello:

— L’ho uccisa.




                           L’ASINO NEL FIUME.


La maggior piena era passata: ora la fiumana, contenuta nella parte più
bassa, scorreva rapida, ma a piccole onde lievi lievi che s’inseguivano
riscintillando. Il sole, nel sereno purificato dalla pioggia della
mattina, la irradiava, vi si rifletteva quasi in liquido argento; e ove
dilagava nel letto più ampio, l’acqua pareva espandersi dall’agitazione
del mezzo e indugiare, di costa, in un tremolìo fulgido, frequente e
incessante; come in una trepida gioia infinita.

Per passare dalla riva sinistra alla destra a caricarvi la ghiaia, i
birocciai dovevano seguire la carraia che avevano praticata evitando
massi e borri e seguire, sotto l’acqua, i solchi delle ruote. Discesero
in fila: ritti su le birocce essi schioccavan la frusta ed incitavano
con voci di iù! mentre trattenevan le redini; ed i cavalli a testa alta,
scuotendo le sonagliere, entravano nella corrente e godevano a
diguazzare in quella vivida intermittenza, a precedere o a tener dietro
ai compagni attraverso quella confusione e quel palpito d’acqua e
splendore. E l’esser passati era per gli animali e per gli uomini come
un’allegra vittoria.

Venne ultimo, con la sgangherata biroccetta e l’asino, Sugnazza. Anche
lui! Urlava anche lui; e bastonava. Ma l’asino non aveva baldanza:
troppi digiuni e troppe bòtte. E quando non era ancor a metà del guado,
si fermò. Si fermò rigido, a orecchie chine, con intenzione dubbia.
L’arrestava l’ignota delizia del bagno, o lo atterrivano il luccichio e
la vertigine? E non bastavan più il bastone e le grida.

— Dàlli, Sugnazza! — Arrì! — Forza! — ripetevano i birocciai
sghignazzando, intanto che raccoglievano dai mucchi la ghiaia e la
caricavano con fragore di badili. — Forza! Se no, l’acqua ti porta via!
Dàlli!

Dava; e l’asino, duro. Finchè, fosse una randellata di tal sorta da
affrettare il destino, o fosse una funesta illusione di riposo e di pace
che irresistibilmente l’attirasse, la bestia si abbandonò e cadde; e
Sugnazza battè il petto contro il riparo, dinanzi. Ahi! Calò, sì,
subito, nell’acqua e, furioso, percosse, bestemmiò e maledisse; ma era
finita. E quando fu certo....

— Gli è crepato l’asino! Gli è crepato l’asino! — esclamarono quegli
altri accorrendo a vedere e a ridere.

L’asino non si mosse più. E quando fu certo, Sugnazza tacque; risalì
nella biroccia prona su la bestia morta e vi si distese per il lungo, la
testa poggiata su le braccia e la faccia in giù, con apparenza d’uno che
cogliesse una bella occasione per schiacciare un sonnellino.

E per non disturbare nè lui nè la bestia i birocciai, al ritorno,
tirarono un po’ da parte. Ridevano ancora.

Quel disgraziato — che matto! — sembrava voler passarsela così la sua
batosta: pacificamente, dormendo!

                                  ————

Ma Sugnazza non dormiva. E non piangeva. Si vedeva, a occhi chiusi,
morto di fame, là, press’a poco come il suo asino. Dal dì avanti egli
non aveva ingollato cibo, e gli ultimi soldi gli erano andati, la
mattina, in grappa. Un pezzo di pane a credito per qualche giorno, da
qualche fornaio, lo avrebbe trovato; ma poi, cosa fare? Lavorare a
opera? Chi l’avrebbe preso, ormai che il cuore gli ballava il trescone a
ogni sforzo e i polmoni arsi pativan sete d’aria più che lo stomaco
d’acquavite? E chi l’avrebbe voluto a servire in casa con quella tara
che portava addosso da vent’anni? E chi gli avrebbe fatta volontieri
l’elemosina, a un uomo che non era vecchio, e, quando poteva, si
ubriacava?

O comperare un’altra bestia per la biroccia, o morir di fame. Questa la
conclusione.

Ma se questa, di un altr’asino, era la sola speranza, bisognava
persuaderne il mondo e dire: — O voi che potete mi aiutate, o io mi
lascio morir di fame qui dove sono, con l’asino. Sissignori! E mantengo!

Veramente nell’opinione pubblica Sugnazza godeva stima di essere
risoluto. Non per altro che per il modo con cui la vinceva sul suo
compagno di sventura aveva suscitata sempre l’ilarità e, perchè no?, la
simpatia dei compaesani.

Povera bestia!; più povera forse sotto la biroccia scarica che sotto il
carico. Allorchè il padrone, dalla biroccia, s’ergeva a sostener la
corsa per la maggior via del paese, l’asino dava uno spettacolo di
pazienza e di sofferenza così sproporzionate da divertire anche la gente
seria. Al grido annunziatore della tempesta incurvava il dorso quasi per
offrir più alto il campo al randello e uscir tosto di pena; teneva
stretta stretta la coda quasi per sottrarre sol esso, il suo unico
inutile schermo; e finchè i colpi erano sopportabili interrompeva un
istante l’andare abbassando la testa e rialzando un po’ insieme le gambe
di dietro quasi per accusar ricevuta. Ma se le legnate piombavano senza
misericordia, allora col torace vuoto e risonante l’infelice aderiva a
una delle stanghe, in un vano tentativo di allontanarsi, e pareva
piangesse con le orecchie.

— Dàlli, Sugnazza!

Dava; e quell’uomo lungo lungo, squallido, barbuto, brutto, sporco,
assomigliava al destino che non lascia tregua all’umanità. Tutti
riconoscevano un po’ sè stessi in quell’asino (siamo al mondo per
soffrire); ma la virtù del saper soffrire è così rara negli uomini che
diveniva amena a vederla in un animale di quella sorta.

Se però la bestia era sempre una bestia, l’uomo era sempre un uomo; e
poichè pativa il tormento della fame, Sugnazza ora s’imaginava che
ognuno — anche chi rideva dell’asino sotto le sue bòtte — si
commoverebbe della sua disgrazia, della sua disperata decisione. Certo:
il sindaco, l’arciprete, la Congregazione di carità, gli avventori, e,
quantunque non fosse in lega, i fratelli della Camera del Lavoro, subito
raccoglierebbero sussidi e offerte affinchè il disgraziato non si
lasciasse morire là nel fiume, con l’asino. Certo: bastava informarli di
questo proposito che aveva in mente, e tutti si darebbero d’attorno per
aiutarlo. Nè a informarli mancherebbero messaggeri. Quanti, fra poco,
correrebbero a vederlo e a compiangerlo, povero diavolo, da venti anni
perseguitato dalla sfortuna; e adesso gli era spirato l’asino là in
mezzo!

                                  ————

Non appena infatti i birocciai della ghiaia ebbero data la nuova
all’osteria del borgo, qualche ozioso e parecchi monelli si affrettarono
gaiamente allo spettacolo inatteso. Gli uomini ristettero sul ponte o
sulla sponda sinistra; e chiamavano Sugnazza, e lo canzonavano con le
grida e le apostrofi che egli usava con il suo asino: i monelli
preferirono passare di là dalla strada e dalla sponda destra calar nel
greto già asciutto; indi metter mano ai ciottoli. Della bestia non si
scorgeva che la pancia gonfia, a fior d’acqua; dell’uomo si scorgeva
solo quel che del dorso superava i ripari della biroccia; e la
difficoltà di colpir giusto suscitava legittima emulazione. La sassaiola
cadeva nell’acqua, sollevava spruzzi brillanti.

Ma — bene! — un sassolino toccò Sugnazza proprio dove più sporgeva a
bersaglio.

Si alzò in piedi. Con quanta ira potè elevò il bastone, e sembrò sfidar
l’aria; e tendendo l’altro braccio, per allargare la minaccia alla
vastità della scena, urlò con quanta voce potè: — Lasciatemi stare! Il
fiume è di tutti! Qui sono e qui sto; qui voglio morire, se chi può non
mi aiuta! Diteglielo! — urlava. — Diteglielo! — urlò di nuovo rivolto a
quelli che eran sul ponte. — Se non mi aiutano a comperare un’altra
bestia, mi lascio morir qui, com’è vero Dio!

Ma a una nuova sassata, la lunga, grama, oscura persona di lui, che
nella luce meridiana e nello splendore dell’acqua si sarebbe detto un
fantasma non più pauroso rimasto là fuor d’ora, sopra una biroccia, per
un caso buffo, si rovesciò a rigiacere e non die’ più segno di vita.

Frattanto, di bocca in bocca, la notizia andava per tutto il paese.

Al Caffè grande la portò un assessore, e il sindaco, che giocava
l’ultima partita a biliardo prima di desinare, disse:

— L’asino deve essere seppellito dentro oggi; se no, si applica la multa
a termini del nuovo regolamento d’igiene.

— Avviseremo Sugnazza — disse l’assessore.

— Ma lascerà di certo l’asino ad appestar l’aria e l’acqua, perchè,
tanto, la multa non la pagherà mai!

— Gli si sequestra la biroccia — ribattè il sindaco. — Non varrà qualche
lira?

E in canonica l’arciprete già desinava, quando il campanaro venne a
raccontare che Sugnazza aveva accoppato l’asino attraversando la
fiumana.

— Povera bestia! Ha finito di soffrire — l’arciprete commentò. —
Speriamo che non ne capiti mai più nessun’altra sotto quelle mani!

Al pomeriggio il presidente della Congregazione entrava dal tabaccaio.

— Sa? Nel fiume, questa mattina, è crepato l’asino di Sugnazza.

Il presidente fece un comico atto di disperazione, e chiese:

— Aveva famiglia?

— Chi?

— L’asino?

Rispose uno:

— Aveva dei parenti, ma son tutti benestanti, e non dimanderanno
sussidi; stia pur tranquillo!

E alla Camera del Lavoro il segretario esilarò i compagni, che vi
riposavano e conversavano, esclamando:

— Poco male se a Sugnazza gli è morto l’asino. Con i quattrini che ha
risparmiato a far il crumiro si comprerà un camion!

Quanto al cliente che fin dal mattino aspettava la sabbia da Sugnazza,
non vedendolo arrivare e imparando il perchè, fece quel che avrebbero
fatto tutti nel suo caso: andò in cerca d’un altro birocciaio che, come
quello, non stesse alla tariffa della Lega. Nè il divertimento, dal
ponte e dalla riva, cessò prima di sera. Verso sera venne anche una
guardia municipale recando seco il nuovo regolamento d’igiene.

— Sissignore: seppellire i morti — borbottò Sugnazza. — Aspettate ancora
un poco.

                                  ————

Ancora un poco.... Allo spasimo della fame gli era seguito un senso di
ondeggiamento in cui gli pareva di sentirsi trasportar dall’anima. Ma la
pena era adesso nelle visioni dell’inedia: torbide, tristi; di pianto.
Bieca e cattiva più che ogni altra l’affannava l’imagine dell’uomo che
era stato causa della sua rovina: a quando a quando il Biondino entrava
evidente in quel turbine e gli diceva con un ghigno: — Muori?

Sì: moriva dopo venti anni di miseria, spossato nel cuore e nel petto,
bruciato dall’acquavite; moriva d’inedia. E per lui!

Un breve amore; l’invidia che la donna sposasse l’altro; la gelosia e la
provocazione dell’altro; la lite e la ferita — da niente — una
scalfittura seguita dall’infezione per cui all’altro — il Biondino —
s’era dovuto amputare il braccio; e il processo; e la condanna; ecco ciò
che era avvenuto in gioventù ad Andrea Porta non ancora detto Sugnazza;
ecco come l’odio aveva per venti anni avvelenato due esistenze; ecco
perchè il vinto or vagellava in una torbida, turbinosa tristezza, in
un’insania spaventosa, mentre l’imagine dell’odio, del Biondino poi
detto il Monco, gli diceva ghignando: — Muori?

Ed egli, il vinto, ora per la prima volta si sentiva l’anima. Ondeggiava
così leggera, così desiderosa di luce e di quiete! Per vedere se fuori
di lui, nel mondo silenzioso, fosse già buio, Sugnazza si voltò supino,
con fatica estrema. Quante stelle! E chiuse gli occhi senza più
rivoltarsi, come alla rivelazione di una cosa orribile. Tanto bello era
il cielo! e il mondo....

Nessuno aveva avuto compassione di lui che moriva. Nessuno! Nessuno!

                                  ————

— Ohe! Andrea!

Sugnazza trasalì. Da vent’anni non aveva mai più udito chiamarsi col suo
nome. Piegò a pena il viso; e diresse lo sguardo verso dove veniva la
voce; lontana lontana o lì presso?

— Ascolta, Andrea — seguitava. — T’ho sentito oggi quando hai detto
quello che hai detto. Ma non son ragioni. Chi vuoi che ti regali un
altr’asino?

Sugnazza udiva; e scampava, con lo sguardo, all’orrore di quella voce.
Quante lucciole sulla costa! Nel silenzio, palpitavano di luce quasi in
una gara instancabile; ed erano così fitte che elevandosi e ricadendo e
volteggiando, ciascuna sembrava immobile.

— Credi d’esser disgraziato sol tu? — seguitava l’intollerabile voce. —
A te ti è morto l’asino; io ho la donna all’ospedale, e non c’è speranza
che si rimetta; e sai che lavorava lei per me, e guadagnava molto; da
sarta. Io vado a ranocchi; ma adesso tutti son signori, e non ne
vogliono.

Maledetto! Era proprio il Biondino!

— Mi ascolti, Andrea?

Sugnazza non avrebbe voluto vederlo, eppure era costretto a cercarlo con
lo sguardo estremo. E una luce rossa, gettatagli contro, gli raccolse lo
sguardo.

Allora lo vide, il suo nemico, illuminato in faccia dalla lanterna che
aveva aperta per osservar lui — la lanterna con la quale affascinava i
ranocchi —; e la luce rossa si diffuse nell’acqua intorno all’asino
morto.

— Dunque — soggiunse il Biondino d’un tempo, ora il Monco —; dunque
senti che pensiero ho fatto. Noi siamo stati disgraziati tutti e due,
uno per causa dell’altro. Destino! tu hai rovinato me, io te. Ma io ho
qualche risparmio, della donna, e ti posso aiutare; e tu, me. Ti compero
io la bestia; e conduciamo il lavoro insieme. Io ti guido la bestia e tu
mi dai biroccia e braccia: entriamo nella Lega per guadagnar di più; e
il guadagno a mezzo. Ci stai?

Sugnazza voleva rispondere: — Tu, solo tu hai avuto compassione di me! —
Ma per rispondere sospirò, e in quell’istante, in quel sospiro si sentì
rapir lieve lieve via, fra una infinità di luci: lucciole o stelle.




                        IL DIAVOLO NELL’AMPOLLA.


Nella nobile città di Burgfarrubach un piccolo spirito maligno faceva da
un pezzo questo curioso scherzo: quando un sacerdote, chiamato per
scacciarlo dalla casa che metteva a soqquadro, procedeva nell’esorcismo,
non ne aspettava il compimento; scappava via troppo presto, lasciando
l’esorcista con un palmo di naso. E appena era al nuovo luogo e un altro
esorcista arrivava con le benedizioni, le maledizioni e gli scongiuri —
fst! —, esso ripeteva il giuoco.

Così nessuno aveva mai potuto rimandarlo una buona volta, per sempre,
all’inferno.

Il destino però ha tale possanza da prevalere anche alle bizzarrie
diaboliche, e, se non a castigarlo come si meritava, pervenne almeno ad
arrestare l’instabile diavoletto di Burgfarrubach.

Dove? Come?

In quella stessa città dimorava un certo avvocato, astutissimo
nell’imbrogliare la giustizia e il prossimo. Un giorno che costui se ne
stava nel suo studio esplorando un’aggrovigliata matassa, senza che gli
riuscisse di trovarne il bandolo per dipanarla come di solito a suo
profitto, e bestemmiava, e si rodeva dentro, eccoti, per la porta
aperta, ecco apparirgli una fiammella vivida; una sulfurea fiammella che
roteava a mezz’aria e si dirigeva, pari a una freccia, verso di lui. In
un istante, per istintiva difesa, egli afferrò di su la scrivania ciò
che gli venne alle mani, e fu l’ampolla dell’acqua con cui allungava le
chiacchiere da inzeppare i clienti; e il caso volle che seguendo a un
punto il sollevamento della boccia inclinata e l’obliquo arrivo del
globulo di fuoco, questo s’infilasse dentro di quella. Sfriggolò,
sobbalzò: invano; vi rimase, perchè l’avvocato, più svelto del diavolo,
appose all’ampolla il tappo e lo rigirò e suggellò ben stretto; e poi,
senza paura, stiè a guardare. E rideva.

Bel colpo! Una meravigliosa presa, una portentosa conquista! Non già che
il furbo leguleio ammirasse soltanto quale un prodigio la fiammella che
palpitando e cessando solo di tratto in tratto, quasi per brividi, non
si smorzava nell’acqua, anzi si riaveva più fulgida; ma godeva perchè,
conosciuto che era uno spirito, egli pensava d’aver in sua balia una
forza da trarne inestimabile partito. E rideva; e mentre contemplava
l’ampolla e la luce che sfavillava dall’acqua attraverso il vetro, sentì
schiarirsi la mente come non mai; scorse piana e agevole, di súbito, la
maniera per risolvere l’ingarbugliato affare che l’aveva tenuto tanto in
pensiero.

E da quel giorno non perdè più nessuna causa. Conquise tutti i giudici,
superò tutti gli avvocati di Burgfarrubach; e naturalmente non rimosse
più di là lo strumento della sua fortuna: attese a convertire in belle
monete d’oro i cavilli, gl’inganni e le cabale della legge.

Nè è da credere che il diavoletto, pur aspettando il dì della
liberazione, si trovasse troppo male al fresco dentro la boccia, se gli
prestava occasione continua di vederne e udirne delle belle.

Ma degli avvocati non c’è mai da fidarsi. Quello di Burgfarrubach
diventò vecchio; e un giorno si imbattè nel priore di certi frati, i
quali avevano il convento su un monte lontano dalla città. Ed essendo
salutato dal monaco col sorriso di chi ha la coscienza in pace, egli
rispose con mal piglio: — Va al diavolo!

Ma appena fu a casa l’insolente si ricordò dell’incontro; gli si
rimescolò e agghiacciò il sangue nelle vene. Per consolarsi tolse dalla
cassa un sacchetto pieno di monete. Ahimè! a vederle pensò che con l’oro
si posson far molte e belle cose, non una: vincere la morte. Ond’ebbe
paura di morire; ebbe il dubbio d’andar lui, invece del frate, a
sgambettare tra le grinfe del diavolo sovrano di tutti i diavoli; e con
un febbrone addosso si mise a letto.

Vi penò, peggio che se fosse stato all’inferno, fino a che non si
risolse a mandare per quel tal monaco e fino a che non l’ebbe al
capezzale, in confessione.

Inutile dire come questa fu lunga e scrupolosa; basti sapere che
all’ultimo il peccatore disse: — Padre reverendo: in salvezza dell’anima
mia lascio al vostro convento il frutto di tutti i miei guadagni, leciti
e illeciti. A un patto....

— Quale patto? — chiese il frate.

— Che vi incarichiate voi dell’ampolla, là, sullo scrittoio. C’è
dentro....

— Che cosa? — dimandò il frate.

— Il più reo spirito che mai abbia infestato Burgfarrubach.

                                  ————

Si ricordò il buon priore del demonietto che, parecchi anni prima, aveva
dato da fare a non pochi esorcisti; e imaginò fosse lui a sprizzar fuoco
e a friggere dentro la boccia; ma non ne prese soverchia pena. A
studiare e meditar la vita di Sant’Ilario taumaturgo aveva imparato uno
scongiuro che nemmeno l’arcidiavolo potrebbe resistervi; nemmeno
Lucifero. Da uomo prudente gli bisognò tuttavia consultare i suoi monaci
che, confessandoli lui stesso, sapeva tutti savi. Doveva accogliere
l’eredità? E l’ampolla? Non era un lascito pericoloso alla buona fama
del convento?

No. Tutti furono di opinione che l’eredità si accettasse; ne avevan gran
bisogno; e quanto alla boccia, si rimettevano all’antico senno del
priore e alla pietà divina.

Così i sacchetti delle monete — appena morto l’avvocato — furono
trasferiti al luogo di quegli onesti servi di Dio; e l’ampolla, nella
celletta del priore. Il quale sorridendo un poco della paura che solo a
vederla avevano avuta i fratelli più ingenui, pensò: «Non si riuscì mai
a rimandare questo reo spirito all’inferno perchè non fu mai possibile
trattenerlo sin alla fine degli scongiuri. Ma ora è qui dentro, e ben ci
sta; e a suo dispetto dovrà udire sin in fondo quel che io ho imparato
da Sant’Ilario taumaturgo. Quando poi piacerà a me, lo lascerò andare a
casa di Lucifero, togliendo il tappo, ossia gettando l’ampolla in
terra». E quasi per prova si diede a recitar l’esorcismo che credeva
ineluttabile.

Ma come disse: — esci, maledetto, da questo corpo! lascia in pace.... —
fu costretto a interrompersi: la boccia, su la panca, parve accendersi
di gaudio; e ne scaturì una risata così gioconda, così arguta che al
buon priore cascarono le braccia. Rimase atterrito. Non aveva pensato,
poveretto, che l’esorcismo di Sant’Ilario era rivolto alle invasioni
diaboliche in corpo di cristiano — «lascia in pace quest’anima
cristiana» —, non in un’ampolla d’acqua chiara. E il poveretto dubitò,
capì che non c’era da fidarsi nel rimedio creduto infallibile.

Tenersi dunque l’ampolla in cella?

Misericordia! Che pericolo! che orrore! Non ebbe più una notte di bene.
Vampe davanti agli occhi; strani cachinni agli orecchi; e quel ch’era
peggio, tentazioni che una non aspettava l’altra.

Urgeva liberarsi del gravoso lascito. Ma in qual modo? Rompere l’ampolla
dentro il convento? E se lo spirito ritornava al costume d’una volta e
s’annidava or qua or là, ora a infestar questa, or quella cella, senza
che un compiuto, efficace scongiuro bastasse a scacciarlo? Rompere
l’ampolla all’aperto? Le sacre storie riferivano terribili esempi delle
vendette che gli spiriti neri prendevano se fugati in ispazi indifesi:
súbite accensioni dell’aria, per cui uomini santi rimasero paralizzati o
fulminati; repentini turbini, che rapirono creature innocenti, e non si
trovarono mai più; frenesie delle quali, per orrore istantaneo, degni
sacerdoti infermarono la vita intera.

Dibattuto in tali dubbi, il priore sospirava, piangeva e lottava notte e
giorno contro le tentazioni. Pregava, invocava il divino aiuto.

Finalmente a suo conforto rilesse nelle sacre scritture che anche con i
diavoli grandi giova talvolta giuocar d’astuzia. Ora, se per rimandare
all’inferno il diavoletto, piccolo sì, ma protervo e spaventevole,
bisognava fargli intendere tutto intero uno scongiuro; se lo scongiuro
più efficace era quello di Sant’Ilario; se lo scongiuro di Sant’Ilario
aveva efficacia certa nelle invasioni personali, l’astuzia, la vittoria
stava nel trovar persona in cui allo sfuggir dalla boccia lo spirito
entrasse e si compiacesse d’entrarci e di restarci. Se non che, per
evitare ogni scandalo intorno all’eredità dell’avvocato, non era da
rintracciare fuori del convento la coscienza ottenebrata e laida che
allo spirito soddisfacesse pienamente.

In un frate, dunque? Imprigionarlo in un frate peccatore? Oh certo!: il
diavoletto sarebbe lieto di balzargli addosso, di sguazzarci dentro! E
senza dubbio si ostinerebbe a rimanere nella insolita ambita stanza (un
frate!) anche durante l’esorcismo; e allora....; battaglia vinta!
All’inferno, una buona volta! Non più triboli per l’eredità!

Era un pensiero cattivo? Un consiglio del gran Demonio? Perchè, badate,
ci voleva che uno di quei fraticelli così savi e pii cadesse in colpa, e
che il priore per conoscerlo all’uopo lo confessasse, e confessandolo
non lo assolvesse prima d’aver compiuto l’esorcismo e aperta o rotta
l’ampolla.... Ci voleva una tentazione irresistibile per qualcuno dei
suoi cari monaci!

Ebbene, le vite dei Padri non attestavano forse che anche le tentazioni
giovano? Giovano a provar la virtù? Non era lecito, doveroso forse,
mettere di quando in quando a prova le virtù del convento? E per la
fragilità umana non tornava possibile, possibilissimo, l’errore pur di
un fraticello che fosse savio e pio? Gran prudenza, sì, richiedeva la
buona fama dal monastero da mantener intatta. E il priore parlò ai
fratelli con grande prudenza. E disse che agevole sarebbe la via del
Cielo se non la impedissero le lusinghe del mondo; nè esservi vittoria
senza combattere. Andassero dunque, essi, i fratelli, per un po’ nel
mondo; in abito secolare e con le monete dell’avvocato sfidassero,
sconosciuti ma forti, il secolo. Se qualcuno cadesse nella lotta, i
vittoriosi l’aiuterebbero a risollevarsi.

                                  ————

Bontà di Dio! Che precipizio! che salti mortali! Quando i fraticelli
furono ritornati dalla città e li ebbe confessati tutti, il priore non
seppe più quale scegliere per la funzione dell’esecrata ampolla. Tutti
erano caduti, e come! Ah l’umana miseria! Ah la potenza del Demonio!
Tutti precipitati, tutti! E ciascuno rispondeva alle rampogne: — I
fratelli vittoriosi mi aiuteranno a risollevarmi.

Sbigottì il priore; ma sperò che il sacrifizio dell’uno affretterebbe la
cura degli altri infermi e, nello stesso tempo, la liberazione
affannosamente sperata. E con il panico dell’atteso evento, con la
smania d’uscire dall’angustia così a lungo protratta, corse a prendere
l’ampolla e fatti schierare i fratelli dinanzi a sè (il diavolo
scegliesse lui), la lasciò andare....

Allora....: un fracasso di cento ampolle infrante a un tempo; una
vampata; un grido atroce, tra il fumo; e puzzo di zolfo; e il lamento
che si mutava in riso di follia.... Orribile! Al diradar del fumo,
esterrefatti, videro, tutti i frati videro il lor priore che si
contorceva in una convulsione, al suolo; gli occhi fuor dell’orbita; la
bava alla bocca; invasato. Bontà di Dio! Invasato il priore!

Atterriti da questo castigo totale, rimorsi nel cuore e nell’anima,
mentre alcuni soccorrevano il misero, gli altri si gettarono in
ginocchio a implorar dal Cielo pietà. Piangevano. Non perciò cessava lo
strazio orrendo! E i più anziani diedero il buon esempio; cominciarono a
confessare ad alta voce le loro colpe, a far atti di contrizione, a
rimbrottarsi a vicenda per meritarsi l’assoluzione che s’impartivano a
vicenda. E assolti, avrebbero tentato la prova degli esorcismi.

Tentarono. Chi, imposte le mani sul capo dell’ossesso, invocava l’aiuto
dei santi, angeli, arcangeli, patriarchi, profeti, apostoli, martiri,
confessori: chi gli appendeva al collo un breve coi nomi
dell’Onnipotente: _Hel Heloym, Sother, Emmanuel, Sabaoth, Agia,
Tetragrammaton, Otheos, Athanatos, Jehova, Saday, Adonay, Homusion_ — e
a gran segni di croce minacciava il demone e gridava: — Esci, immondo!
esci, aspide e basilisco! Scorpione e iniquo spirito, vien fuori! Fuori!

Ma no: lo spirito d’iniquità non usciva. L’ossesso or sghignazzava, or
parlava una strana lingua, or fremeva sputando e digrignando i denti, or
bestemmiava come un saraceno.

E chi gli copriva il capo con la stola e cantava il salmo: _Vicit leo de
tribu Juda_; e chi l’ungeva con la cera del cero pasquale e recitava
antifone e oremus.

Invano, tutto invano!

E chi leggeva gli evangeli al passo di Gesù scacciante i demóni; e chi
aspergeva l’invaso, lo inaffiava a dirittura, tutto quanto, di acqua
benedetta.

Invano. L’unione fa la forza. I poveri fraticelli si studiavano di
operare insieme; ma lo spirito invasore pareva più possente che quello
famoso di Simon mago.

Ne fecero di tutte le sorta. La notte si flagellarono sui nudi dorsi, e
il giorno dopo digiunarono; sempre in preghiera. Il giorno seguente si
recarono alla città e per le campagne a largire in carità i quattrini
dell’avvocato....

Invano. Non valevano discipline, vigilie, digiuni, orazioni, elemosine;
nulla! Che diavolo! che strapotenza di un diavolo!

                                  ————

Era accaduto più di quel che il priore aveva previsto. Lo spiritello,
fornito d’immensa energia, d’una resistenza che ogni più grosso demonio
avrebbe potuto invidiargli, restava, pervicace e tenace, nel luogo di
sua soddisfazione; nel corpo di colui che, maggior colpevole, aveva
mandato gli altri alla colpa. Nè i fratelli sapevano più a che santo
votarsi: quantunque alcuni, sorretti dalla speranza e dalla fede, si
attendessero di giorno in giorno un miracolo: l’intervento di un messo
di Dio.

.... Quando, una mattina, dopo forse un mese di tante angosce, il laico
che vangava l’orto scorse venire alla volta di lassù un uomo di aspetto
venerabile, a cavallo d’una mula d’aspetto venerabile. Giunto che fu, e
legata che ebbe la mula a una caviglia, il solenne pellegrino avanzò
verso la portineria.

— Sono — egli disse — il dottor Papenwasser, professore all’università
di Koenisberga, e vengo qui a studiare su di voi frati l’«elaterio della
facoltà di astrazione». — Ma che elaterio! L’ortolano e il portinaio
cominciarono a gridare: — Il messo di Dio! È arrivato il messo di Dio!

Accorsero. E tutti i monaci gli si fecero incontro con riverenze e
benedizioni. Nemmeno perdettero fiducia udendo — i più istruiti — chi
egli era; anzi si persuasero meglio che venisse mandato dal Cielo. Era
un dottore, e un dottore d’Università, e un professore dell’Università
di Koenisberga! Non avevano dunque ragione di ritenerlo capace d’ogni
sapere?

Infatti, com’essi umilmente e timidamente l’ebbero informato della loro
disgrazia, egli sentenziò:

— Ho capito. Son dotto in materia. — E con l’occhio della mente corse
subito al profondo magazzino della sua mente; guardò al ripartimento
_demonografia_ e scórtovi argomento per una erudita lezione, soggiunse:
— Son da voi. Purchè procediamo con metodo.

Credettero i monaci che a procedere con metodo prima di tutto fosse
necessario condurlo dove avevano vincolato, in un lettuccio, il
miserabile ossesso.

Che! A quel fiero spettacolo, il quale avrebbe intenerita una pietra,
non si commosse affatto l’erudito dottore; come non udisse quelle
strida, non vedesse quelle contorsioni convulse, quegli impeti di
atrabile, quei ghigni osceni. E intanto egli predisponeva, severo e
tacito, l’argomento della sua lezione:

— Dèmoni e spiriti in Egitto, Assiria, Caldea, Persia; in Frigia, a
Colchide; in Tracia — presso i Greci e i Romani.... (Oh che bella
lezione!) — Magia operativa e magia divinatoria — riti di espiazione —
formole, erbe e pietre magiche.... (Oh che profonda lezione!) —
Negromanzia; lampadomanzia; dactilomanzia; lecanomanzia.... (Oh che
colossale lezione!) — Ragolomanzia; palomanzia: petchimanzia;
partenomanzia; pegomanzia....

Poi, fatti sedere intorno intorno tutti i frati, il dottore incominciò:

— Narra Erodoto di Alicarnasso, dai latini erroneamente detto il padre
della storia, che gli antichi Egizii....

Stupirono i frati. Non comprendevano quale fine potesse avere un tal
discorso; pareva loro che più importasse la liberazione dell’infelice.
Ignoravano, poveri frati, che scopo degli eruditi è di mostrarsi
eruditi; nè immaginavano l’efficacia dell’erudizione quando trascende
alle contingenze della realtà.

Il dottore di Koenisberga parlava da mezz’ora appena, e già i monaci,
nei loro sgabelli, chinavano il capo sul petto e a occhi chiusi
riposavano in un delizioso oblio della loro corporea salma e dei loro
guai.

E già l’ossesso sbadigliava. Da prima furono sbadigli a bocca spalancata
e lamentevoli, mentre gli occhi smarriti ricercavano la perduta
coscienza. Indi, a poco a poco, seguiva un languore, un assopimento
benefico.

Finchè, a due terzi della lezione, il priore mandò un fragoroso sospiro,
e dopo, alto, un grido di gioia.

Destati, i fraticelli balzarono in piedi; guardarono; videro. Miracolo!
Il miracolo del messo di Dio! — _Laus Deo! Osanna!_ — E corsero a
sciogliere il redento. E — _laus Deo! laus Deo!_ — tutti si
inginocchiarono ed elevarono braccia e voci in rendimento di grazie al
Signore. Salvo! Il priore era salvo! _Tedeum!_

                                  ————

Ma poichè fu cantato il _Tedeum!_ accadde un fatto forse più strano
della stessa liberazione che aveva sollevato gli animi oppressi:
l’erudito, fedele al suo metodo, per cui non abbandonava mai un
argomento senza averlo, secondo diceva, sviscerato o esaurito, ripigliò
il discorso dal punto in cui era rimasto interrotto. Come se nulla fosse
accaduto! Come se a colui non importasse nulla del gaudio che rianimava
tutto il convento, dell’esultanza in cui tutti i monaci furono concordi
quasi per una comune resurrezione!

E allora sdegnati, essi non videro più nel dotto di Koenisberga l’angelo
salvatore ma lo strumento involontario, inconscio, indegno della
Provvidenza; e tanta era la foga che egli metteva a seguitar con la
fastidiosa discorsa, che dubitarono lo spirito maligno si fosse
trasferito dal priore in lui. Per non più patire esperienze diaboliche
afferrarono dunque gli sgabelli, e gli mossero incontro:

— Via! Fuori di qui! Fuori l’invasato! All’inferno!

Oh frati ingenui nonostante i loro recenti scapucci nel cammino del
mondo!

Il diavolo che aveva resistito tanti anni dentro un’ampolla, in elemento
contrario; che aveva resistito a tanti scongiuri e religiosi assalti e
rituali invettive, non aveva potuto, no, resistere all’intera lezione
d’un erudito tedesco. Figurarsi se si sarebbe trovato bene dentro il
corpo di lui! No, no, preferiva....

— Via, scorpione! via, basilisco!

Preferiva, aveva preferito....

— Via, dragone! All’inferno! — i frati urlavano.

E il dottor Papenwasser fu costretto per la prima volta, da che era
professore a Koenisberga, a mancare al suo metodo.

Uscì di trotto, alla volta della mula.

Ma la mula non c’era più. E la capezza, con cui l’aveva legata alla
caviglia, bruciava ancora.





*** END OF THIS PROJECT GUTENBERG EBOOK IL DIAVOLO NELL’AMPOLLA ***




                     A Word from Project Gutenberg


We will update this book if we find any errors.

This book can be found under: http://www.gutenberg.org/ebooks/38637

Creating the works from public domain print editions means that no one
owns a United States copyright in these works, so the Foundation (and
you!) can copy and distribute it in the United States without permission
and without paying copyright royalties.  Special rules, set forth in the
General Terms of Use part of this license, apply to copying and
distributing Project Gutenberg™ electronic works to protect the Project
Gutenberg™ concept and trademark. Project Gutenberg is a registered
trademark, and may not be used if you charge for the eBooks, unless you
receive specific permission. If you do not charge anything for copies of
this eBook, complying with the rules is very easy. You may use this
eBook for nearly any purpose such as creation of derivative works,
reports, performances and research. They may be modified and printed and
given away – you may do practically _anything_ with public domain
eBooks.  Redistribution is subject to the trademark license, especially
commercial redistribution.



                   The Full Project Gutenberg License


_Please read this before you distribute or use this work._

To protect the Project Gutenberg™ mission of promoting the free
distribution of electronic works, by using or distributing this work (or
any other work associated in any way with the phrase “Project
Gutenberg”), you agree to comply with all the terms of the Full Project
Gutenberg™ License available with this file or online at
http://www.gutenberg.org/license.


  Section 1. General Terms of Use & Redistributing Project Gutenberg™
                            electronic works


*1.A.* By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all the
terms of this agreement, you must cease using and return or destroy all
copies of Project Gutenberg™ electronic works in your possession. If you
paid a fee for obtaining a copy of or access to a Project Gutenberg™
electronic work and you do not agree to be bound by the terms of this
agreement, you may obtain a refund from the person or entity to whom you
paid the fee as set forth in paragraph 1.E.8.

*1.B.* “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few things
that you can do with most Project Gutenberg™ electronic works even
without complying with the full terms of this agreement. See paragraph
1.C below. There are a lot of things you can do with Project Gutenberg™
electronic works if you follow the terms of this agreement and help
preserve free future access to Project Gutenberg™ electronic works. See
paragraph 1.E below.

*1.C.* The Project Gutenberg Literary Archive Foundation (“the
Foundation” or PGLAF), owns a compilation copyright in the collection of
Project Gutenberg™ electronic works. Nearly all the individual works in
the collection are in the public domain in the United States. If an
individual work is in the public domain in the United States and you are
located in the United States, we do not claim a right to prevent you
from copying, distributing, performing, displaying or creating
derivative works based on the work as long as all references to Project
Gutenberg are removed. Of course, we hope that you will support the
Project Gutenberg™ mission of promoting free access to electronic works
by freely sharing Project Gutenberg™ works in compliance with the terms
of this agreement for keeping the Project Gutenberg™ name associated
with the work. You can easily comply with the terms of this agreement by
keeping this work in the same format with its attached full Project
Gutenberg™ License when you share it without charge with others.

*1.D.* The copyright laws of the place where you are located also govern
what you can do with this work. Copyright laws in most countries are in
a constant state of change. If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg™ work.  The Foundation makes no representations concerning the
copyright status of any work in any country outside the United States.

*1.E.* Unless you have removed all references to Project Gutenberg:

*1.E.1.* The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work on
which the phrase “Project Gutenberg” appears, or with which the phrase
“Project Gutenberg” is associated) is accessed, displayed, performed,
viewed, copied or distributed:

    This eBook is for the use of anyone anywhere at no cost and with
    almost no restrictions whatsoever. You may copy it, give it away
    or re-use it under the terms of the Project Gutenberg License
    included with this eBook or online at http://www.gutenberg.org

*1.E.2.* If an individual Project Gutenberg™ electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges. If you are redistributing or providing access to a work with
the phrase “Project Gutenberg” associated with or appearing on the work,
you must comply either with the requirements of paragraphs 1.E.1 through
1.E.7 or obtain permission for the use of the work and the Project
Gutenberg™ trademark as set forth in paragraphs 1.E.8 or 1.E.9.

*1.E.3.* If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder. Additional terms will be linked
to the Project Gutenberg™ License for all works posted with the
permission of the copyright holder found at the beginning of this work.

*1.E.4.* Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.

*1.E.5.* Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.

*1.E.6.* You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form. However, if you provide access to or
distribute copies of a Project Gutenberg™ work in a format other than
“Plain Vanilla ASCII” or other format used in the official version
posted on the official Project Gutenberg™ web site
(http://www.gutenberg.org), you must, at no additional cost, fee or
expense to the user, provide a copy, a means of exporting a copy, or a
means of obtaining a copy upon request, of the work in its original
“Plain Vanilla ASCII” or other form. Any alternate format must include
the full Project Gutenberg™ License as specified in paragraph 1.E.1.

*1.E.7.* Do not charge a fee for access to, viewing, displaying,
performing, copying or distributing any Project Gutenberg™ works unless
you comply with paragraph 1.E.8 or 1.E.9.

*1.E.8.* You may charge a reasonable fee for copies of or providing
access to or distributing Project Gutenberg™ electronic works provided
that

  - You pay a royalty fee of 20% of the gross profits you derive from
    the use of Project Gutenberg™ works calculated using the method you
    already use to calculate your applicable taxes. The fee is owed to
    the owner of the Project Gutenberg™ trademark, but he has agreed to
    donate royalties under this paragraph to the Project Gutenberg
    Literary Archive Foundation. Royalty payments must be paid within 60
    days following each date on which you prepare (or are legally
    required to prepare) your periodic tax returns. Royalty payments
    should be clearly marked as such and sent to the Project Gutenberg
    Literary Archive Foundation at the address specified in Section 4,
    “Information about donations to the Project Gutenberg Literary
    Archive Foundation.”

  - You provide a full refund of any money paid by a user who notifies
    you in writing (or by e-mail) within 30 days of receipt that s/he
    does not agree to the terms of the full Project Gutenberg™ License.
    You must require such a user to return or destroy all copies of the
    works possessed in a physical medium and discontinue all use of and
    all access to other copies of Project Gutenberg™ works.

  - You provide, in accordance with paragraph 1.F.3, a full refund of
    any money paid for a work or a replacement copy, if a defect in the
    electronic work is discovered and reported to you within 90 days of
    receipt of the work.

  - You comply with all other terms of this agreement for free
    distribution of Project Gutenberg™ works.


*1.E.9.* If you wish to charge a fee or distribute a Project Gutenberg™
electronic work or group of works on different terms than are set forth
in this agreement, you must obtain permission in writing from both the
Project Gutenberg Literary Archive Foundation and Michael Hart, the
owner of the Project Gutenberg™ trademark. Contact the Foundation as set
forth in Section 3. below.

*1.F.*

*1.F.1.* Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg™ collection.
Despite these efforts, Project Gutenberg™ electronic works, and the
medium on which they may be stored, may contain “Defects,” such as, but
not limited to, incomplete, inaccurate or corrupt data, transcription
errors, a copyright or other intellectual property infringement, a
defective or damaged disk or other medium, a computer virus, or computer
codes that damage or cannot be read by your equipment.

*1.F.2.* LIMITED WARRANTY, DISCLAIMER OF DAMAGES – Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all liability
to you for damages, costs and expenses, including legal fees. YOU AGREE
THAT YOU HAVE NO REMEDIES FOR NEGLIGENCE, STRICT LIABILITY, BREACH OF
WARRANTY OR BREACH OF CONTRACT EXCEPT THOSE PROVIDED IN PARAGRAPH 1.F.3.
YOU AGREE THAT THE FOUNDATION, THE TRADEMARK OWNER, AND ANY DISTRIBUTOR
UNDER THIS AGREEMENT WILL NOT BE LIABLE TO YOU FOR ACTUAL, DIRECT,
INDIRECT, CONSEQUENTIAL, PUNITIVE OR INCIDENTAL DAMAGES EVEN IF YOU GIVE
NOTICE OF THE POSSIBILITY OF SUCH DAMAGE.

*1.F.3.* LIMITED RIGHT OF REPLACEMENT OR REFUND – If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium with
your written explanation. The person or entity that provided you with
the defective work may elect to provide a replacement copy in lieu of a
refund. If you received the work electronically, the person or entity
providing it to you may choose to give you a second opportunity to
receive the work electronically in lieu of a refund. If the second copy
is also defective, you may demand a refund in writing without further
opportunities to fix the problem.

*1.F.4.* Except for the limited right of replacement or refund set forth
in paragraph 1.F.3, this work is provided to you ‘AS-IS,’ WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

*1.F.5.* Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law. The invalidity or unenforceability of any
provision of this agreement shall not void the remaining provisions.

*1.F.6.* INDEMNITY – You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in accordance
with this agreement, and any volunteers associated with the production,
promotion and distribution of Project Gutenberg™ electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg™
work, (b) alteration, modification, or additions or deletions to any
Project Gutenberg™ work, and (c) any Defect you cause.


     Section 2. Information about the Mission of Project Gutenberg™


Project Gutenberg™ is synonymous with the free distribution of
electronic works in formats readable by the widest variety of computers
including obsolete, old, middle-aged and new computers. It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, is critical to reaching Project Gutenberg™’s goals
and ensuring that the Project Gutenberg™ collection will remain freely
available for generations to come. In 2001, the Project Gutenberg
Literary Archive Foundation was created to provide a secure and
permanent future for Project Gutenberg™ and future generations. To learn
more about the Project Gutenberg Literary Archive Foundation and how
your efforts and donations can help, see Sections 3 and 4 and the
Foundation web page at http://www.pglaf.org .


  Section 3. Information about the Project Gutenberg Literary Archive
                               Foundation


The Project Gutenberg Literary Archive Foundation is a non profit
501(c)(3) educational corporation organized under the laws of the state
of Mississippi and granted tax exempt status by the Internal Revenue
Service. The Foundation’s EIN or federal tax identification number is
64-6221541. Its 501(c)(3) letter is posted at
http://www.gutenberg.org/fundraising/pglaf . Contributions to the
Project Gutenberg Literary Archive Foundation are tax deductible to the
full extent permitted by U.S.  federal laws and your state’s laws.

The Foundation’s principal office is located at 4557 Melan Dr.
S. Fairbanks, AK, 99712., but its volunteers and employees are scattered
throughout numerous locations. Its business office is located at 809
North 1500 West, Salt Lake City, UT 84116, (801) 596-1887, email
business@pglaf.org. Email contact links and up to date contact
information can be found at the Foundation’s web site and official page
at http://www.pglaf.org

For additional contact information:

    Dr. Gregory B. Newby
    Chief Executive and Director
    gbnewby@pglaf.org


Section 4. Information about Donations to the Project Gutenberg Literary
                           Archive Foundation


Project Gutenberg™ depends upon and cannot survive without wide spread
public support and donations to carry out its mission of increasing the
number of public domain and licensed works that can be freely
distributed in machine readable form accessible by the widest array of
equipment including outdated equipment. Many small donations ($1 to
$5,000) are particularly important to maintaining tax exempt status with
the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations where
we have not received written confirmation of compliance. To SEND
DONATIONS or determine the status of compliance for any particular state
visit http://www.gutenberg.org/fundraising/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make any
statements concerning tax treatment of donations received from outside
the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other ways
including checks, online payments and credit card donations. To donate,
please visit: http://www.gutenberg.org/fundraising/donate


   Section 5. General Information About Project Gutenberg™ electronic
                                 works.


Professor Michael S. Hart is the originator of the Project Gutenberg™
concept of a library of electronic works that could be freely shared
with anyone. For thirty years, he produced and distributed Project
Gutenberg™ eBooks with only a loose network of volunteer support.

Project Gutenberg™ eBooks are often created from several printed
editions, all of which are confirmed as Public Domain in the U.S. unless
a copyright notice is included. Thus, we do not necessarily keep eBooks
in compliance with any particular paper edition.

Each eBook is in a subdirectory of the same number as the eBook’s eBook
number, often in several formats including plain vanilla ASCII,
compressed (zipped), HTML and others.

Corrected _editions_ of our eBooks replace the old file and take over
the old filename and etext number. The replaced older file is renamed.
_Versions_ based on separate sources are treated as new eBooks receiving
new filenames and etext numbers.

Most people start at our Web site which has the main PG search facility:

    http://www.gutenberg.org

This Web site includes information about Project Gutenberg™, including
how to make donations to the Project Gutenberg Literary Archive
Foundation, how to help produce our new eBooks, and how to subscribe to
our email newsletter to hear about new eBooks.
﻿The Project Gutenberg EBook of In faccia al destino, by Adolfo Albertazzi

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: In faccia al destino

Author: Adolfo Albertazzi

Release Date: February 25, 2015 [EBook #48361]

Language: Italian

Character set encoding: UTF-8

*** START OF THIS PROJECT GUTENBERG EBOOK IN FACCIA AL DESTINO ***




Produced by Carlo Traverso, Barbara Magni and the Online
Distributed Proofreading Team at http://www.pgdp.net (This
file was produced from images generously made available
by The Internet Archive)






                          In faccia al destino


                                ROMANZO

                                   DI
                           ADOLFO ALBERTAZZI



                                 MILANO
                        FRATELLI TREVES, EDITORI
                            Quarto migliaio.




                         PROPRIETÀ LETTERARIA.

       _I diritti di riproduzione e di traduzione sono riservati
    per tutti i paesi, compresi la Svezia, la Norvegia e l'Olanda._

                      Milano, Tip. Treves — 1921.




IN FACCIA AL DESTINO




PARTE PRIMA.


I.


Ero da pochi giorni a Valdigorgo, e già deluso nel tentativo estremo
per cui mi ero trasportato da Molinella, alla casa dell'amico Moser,
alle Prealpi.

Non avevo avuto la speranza che l'aria di lassù mi purificasse lo
spirito; soltanto avevo pensato che la famigliarità con gente di cuore
potrebbe scuotermi il cuore. Tre anni innanzi, quando combattevo i
primi fieri assalti del nemico insorto in me, non avevo attinto lassù,
nuove forze alla resistenza? là non avevo provato il sollievo di lunghe
tregue?

Claudio Moser con animo aperto e affetto antico; Eugenia, sua moglie,
con la bontà che io non sapevo paragonare se non alla bontà di mia
madre; le figliole — Marcella e Ortensia — soavi e liete; il piccolo
Mino, instancabile al trotto delle mie ginocchia, quante volte
parlandomi nella memoria mi avevano chiamato a loro, come in porto e a
rivivere!

Ma invano! Avevo fatto invano il lungo viaggio! Fortunatamente,
se io ero a tal punto da non sentire più nulla e da rincrescere
agli altri oltre che a me stesso, fortunatamente io avevo trovato
la famiglia Moser in condizioni diverse: Claudio, sovraccarico di
faccende, s'assentava interi giorni; la moglie, non era ancora in piena
convalescenza d'una malattia quasi mortale; Marcella, da brava massaia
diciannovenne, s'intratteneva a diriger la casa; Ortensia, assisteva
la madre; e il fanciullo, prossimo ormai all'età della discrezione,
preferiva, al trotto delle mie ginocchia, tamburi, pifferi e schioppi.

— Qua sei il padrone tu — mi aveva detto Moser. — Fa quel che vuoi per
annoiarti più o meno, secondo la tua filosofia.

Pur troppo io non volevo nulla: soltanto restar solo. Dal dì
dell'arrivo non avevo più varcato il cancello. Mi appartavo nel
giardino a giacere e a sonnecchiar ignaro.

Così indifferente ero divenuto, che non mi ero accorto della differenza
delle cose intorno; non avevo riconosciuto i vecchi alberi, non
osservate le nuove piante e le recenti aiuole, quasi fossero per me
luogo e paesaggio nuovi ma senza novità, o vecchi e sempre uguali, e
sempre visti uguali.

E non per intimo impulso, ma come per inerzia, salivo ogni dì, alle ore
solite, dall'inferma. Ne' suoi occhi freddamente io scorgevo un velo di
rassegnazione se la fede di guarire le venisse meno; e al suo orecchio
le mie parole giungevano fredde, perchè non confortavano, ma soltanto
confermavano una cosa certa alla mia scienza: la guarigione. Nè a
vederla così emaciata mi veniva fatto di ripensarla quale era ancora
in salute, tanto bella e fiorente una volta! Quanti anni innanzi? Non
più di quattordici. Allora io, ero appena laureato; essa aveva Marcella
di cinque o sei anni e Ortensia piccolina. Che bellezza a vederla
con la fanciulletta a lato e quell'angiolo biondo in braccio! Una
bellezza materna. E come Eugenia era bella allora, io ero baldanzoso
e ambizioso. Rapito nel mio sogno di scienza e di gloria, appena mi
accorgevo di quel fiore di donna; e non l'invidiavo all'amico. Restavo
chiuso nella mia camera quasi tutto il giorno a studiare; non mi
distraeva la delizia del luogo; non mi rimproverava la cortesia della
buona signora, a cui tenevo sì povera compagnia.

Talvolta, nella passeggiata avanti desinare per andar incontro a
Claudio, Eugenia, come senza volere, ingenuamente, mi aveva detto di
essere troppo racchiuso in me stesso, richiamando la mia attenzione
alla vita esterna, ai bei tramonti, al bel paesaggio; e che soggezione
era in lei se io mi inducevo a discorrere delle mie idee e dei miei
studi! Mi ascoltava avvolgendomi del suo sguardo; lo sguardo che
abbelliva ora Marcella. Per la via chi ci vedeva sogguardava forse
malignamente: Eugenia non aveva ombra di alcuna malizia; e quando
incontravamo Moser ed essa sorrideva e s'accendeva di gioia, oh allora
io mi compiacevo che neppur l'ombra di un pensiero sinistro offendesse,
entro di me, l'amore e la gioia di Claudio! Non avevo avuto mai, non
ebbi mai per Eugenia un pensiero di profanazione; sempre ebbi per lei
una devozione affettuosa e pura.

Ma ora quasi mi pareva naturale che Eugenia fosse così intristita e
smunta, quasi fosse stata sempre così. A udirla narrare adagio e piano
della sua malattia e delle pene de' suoi, mi pareva d'ascoltare un
racconto non più doloroso; mi pareva naturale che nello sguardo di
Marcella passasse l'ombra di tante angosce; _naturale_ che Ortensia
poggiasse il capo accanto al capo della madre e che le rosee guance
e le guance emaciate stessero insieme un poco sul cuscino bianco, e
che le labbra vive di sangue ricercassero a quando a quando, come per
riscaldarla, la fronte esangue.

Finchè un giorno, mentre Ortensia usciva dalla stanza, dissi senza
intenzione di recar piacere, senza intenzione alcuna:

— Sono belle, Eugenia, le vostre figliole.

La madre non negò. Affermò:

— Sono buone.

Io tacqui, parendomi _naturale_ che la madre, non io, che pure le
conoscevo, ne avvertisse la bontà e che io tacessi.

Ma quello stesso giorno, avanti desinare, Ortensia mi sorprese laggiù,
sotto i tigli.

Disse scherzosa: — Riverisco! — e s'inchinò.

— Chi t'ha svelato il mio rifugio? — domandai a mezza voce. (Ubbidendo
a Moser proseguivo a dar del tu alle signorine, tuttavia bambine agli
occhi del padre....)

— Lo sapevo — ella rispose. Poi aggiunse franca: — E voglio saper
tutto, tutto!

— Che cosa?

— La mamma lo dice da un pezzo: Sivori è mutato. Si può sapere cos'ha?

Quantunque ardita innanzi a me, Ortensia m'interrogava con un sorriso
incerto; col dubbio manifesto che non le rivelerei il mio segreto,
e col rammarico che neppur lei, la mia «piccola amica» d'una volta,
meriterebbe tal confidenza. Dubitava d'un mistero. E io, che non sapevo
che dirle:

— Sono stanco — dissi; e la guardai in modo da toglierle il sospetto
del mistero.

— Stanco fin di parlare?

— Sì....; non d'ascoltare, però. Parla tu.

— Santa pazienza! Parlare? Ma di che, con lei?

Frattanto siede nell'erba e s'abbandonò non scomposta, reclinando il
capo a un tronco, e chiese:

— Che debbo dirle? Su! presto!

Ma io non avevo ancora parlato ch'essa si rialzò d'un tratto a seder
meglio.

E fermando al petto un grosso mazzo di margherite:

— È stanco anche dei fiori?

Non risposi.

Allora venne a pormi due margherite all'occhiello della giacca, mentre
ripeteva: — Sivori non è più lui! non è più lui!

Ed io scossi le spalle, impaziente:

— Parla d'altro!

— Cosa debbo dirle? Andiamo!

— Raccontami della tua vita in città, quest'inverno. Andavi a scuola?

— A scuola, io? a diciassette anni? Ho diciassette anni!

Ne pareva meravigliata essa stessa.

— E ne sai abbastanza?

— Di matematica, sì! Oh la maestra di matematica! Per tre mesi — siamo
rimaste a Milano tre mesi — tutti i giorni quella seccatura! Io non
ne azzeccavo una; le somme non tornavano, le moltiplicazioni peggio
che peggio! Come sarà che da me i numeri non si lasciano moltiplicare?
Basta; la maestra, poveretta, scuoteva la testa come una tartaruga
e sospirava: «Non ha disposizione alla matematica!» Il guaio è che
diceva lo stesso la maestra di francese, madame Duret. La conosce
madame Duret? No? non la conosce? — (Rideva di gran gusto) —. Immagini
un uomo vestito da donna, con una sottana di color malva corta corta,
una mantellina nera, un cappello di fil di ferro, il fusto s'intende,
ma con il velo e i nastri sossopra che lasciavano vedere il fusto; e
un naso, oh che naso! Buona però, tanto buona, _Madame Vous-vous_?...
Sa perchè io la chiamavo così, _Madame Vous-vous_? Perchè lei diceva:
_Bonjour, mademoiselle!_ E io: _Bonjour, madame. Comment vous portez?_
Mi dimenticavo sempre, a posta, il secondo _vous_. E lei: _portez vous!
vous! Quelle étourderie!_

— Eppoi?

— Eppoi cosa?

Non trovai altra domanda che intorno i divertimenti di lei, all'inverno.

Conversazioni? Ma che! non andavan da nessuno; non ricevevan nessuno.
A teatro sì, qualche volta....; a opere o a commedie, di cui finsi
ignorare l'argomento per non aver necessità d'interloquire e per
lasciar dire a lei, chiacchierina agile e fervida. Nell'esprimere
impressioni lontane e ancora sensibili essa aveva una prontezza
insolita, e s'arrestava a quando a quando per esser confermata nel suo
entusiasmo. Domandava: — Non è forse un bel dramma? Che bella musica,
è vero?

Ma tosto io non le badai più affatto. Mentre proseguiva a discorrere,
io, non so perchè, o perchè talora ella acuisse la voce al tono
fanciullesco e da ciò fossi condotto a ripensarla ragazzetta, o perchè
in quell'ora i suoi occhi avessero una luce più viva, o perchè la tinta
rossa del tramonto mi rappresentasse, d'improvviso, un altro simile
tramonto; non so perchè e come, io ebbi l'istantaneo presentimento d'un
risveglio in me nel rinnovarsi d'un ricordo. La memoria, repentinamente
e spontaneamente ridesta, mi ridiede in quello stato mortale una fugace
coscienza di vita.

Non rammentavo un fatto che importasse, allora, alla mia esistenza;
era anzi un fatto minimo che rivedevo e nel quale mi rivedevo con
precisione e reintegrazione di circostanze, di azioni, di aspetti, di
suoni. Con ogni senso percepii il ricordo.

E anche oggi lo riprendo e ripeto senza sforzo alcuno; in evidenza, per
me, tragica, sebbene agli altri possa parere una futile rimembranza.


Un giorno d'autunno salivo al poggio dove una volta i frati del vicino
convento riposavano dagli ozi della preghiera svagando l'occhio nel
paesaggio intorno, ascoltando capinere e rosignoli, odorando effluvii
di menta e di ginepro, bevendo aria vitale e dimenticando, paghi, che
il paradiso è per dopo la morte. Ma quel giorno, a vespero, il dominio
della mia solitudine era stato invaso; e da chi mi dichiararono alcune
voci più alte fra il chiasso che mi giunse a mezza costa. Erano i miei
amici; ragazzi e ragazze. Che facevano lassù? Quale nobile impresa?
Volli sorprenderli. M'inerpicai di traverso; mi celai a spiare tra una
macchia.

Ma bravi! ma bene! Non ci mancava nessuno. Le signorine Marcella
Moser e Anna Melvi diricciavano castagne a colpi di pietra e parlavano
sommesse; di contro, Guido Learchi, già studente di medicina, zufolava
interrompendosi per sgridare, quale direttore all'opera, e finiva
di comporre un forno con mattoni e sassi. Gli servivano da manuali
Ortensia Moser e Pieruccio Fulgosi, affaticati a raccogliere il
combustibile.

— Là!

— Nella siepe!

— Sotto al noce!

Furettavano dappertutto e per poco non mi scovavano.

Pieruccio più svelto di tutti ammucchiava foglie e fronde, che Ortensia
recava a bracciate.

Guido protestava:

— Legna grossa e secca! Con questa non si fan bracie!

— Ecco! A te! prendi!

— Che uomini! Un'ora per fare un po' di fuoco! — gridava Ortensia.

E Learchi a bofonchiarla: — Meh! meh! meh!

Poi egli diede uno scapaccione a Pieruccio ordinando:

— Spicciati, tu! Altra legna! legna! dico legna!

Finchè annunciò: — Pronti! — e appiccò il fuoco. Un clamore d'applausi
salutò le prime volute di fumo.

— Forza! Siete in ordine?

— Sì, ma non le bracie!

Quand'ecco Pieruccio venne da lungi con grida più alte:

— Legna grossa, signori! legna da carbone! — Si traeva dietro una panca.

— Da bruciare?

— Sei matto?!

— Bruciamola! Bruciamola!

— Non si può! Non è nostra! — protestava Marcella.

— È rotta!

— Bene! Va bene, questa!

— Bruciamola!

— No!

— Sì!

— Sì! Bruciamola!

Urtoni, strappi, scappellotti, strida.

E io piombai in mezzo alla mischia.

Allora! Dopo il breve silenzio della sorpresa:

— Eh! Chi si vede! Ben arrivato! Buona sera! — Sta bene? — Ma si
accomodi! — Che cosa comanda? — Uh, che faccia!

Sostenendo io, quantunque a fatica, il cipiglio di severità, le tre
signorine, raccolte insieme a braccetto per comune difesa, mi risero in
faccia; mentre Guido ripeteva inchini e chiedeva:

— In che possiamo servirla?

Quieto solo lui, Pieruccio, mi attaccava un riccio nella giacca, alle
spalle.

— Punto primo! — urlai (Oh in che imbroglio mi ero messo!) — Qui si è
rubato!

— Nossignore! — S'inganna! — Non è vero!

— Lasciatelo dire!

— Si sono sbattuti i castagni!

— È falso! — Calunnia! — Calunnia! — Lasciatelo cantare! Ha invidia! —
Si calmi....

— Questi ricci sono stati staccati dalle piante! Ho visto! Si vede!

— Uh!... Bugia! Li abbiamo raccolti in terra!

— Tutti? — interrogavo ora chi non mentiva mai: Ortensia.

— In terra! erano in terra!

Ma Ortensia rispose:

— Due soltanto....

— E chi li ha tolti?

— Io!

Sincera fino alla sfacciataggine. Tutti, tranne Pieruccio, il quale
cheto cheto proseguiva l'addobbo al mio dorso, risero, e le dissero: —
Brava!

Io urlai ancora:

— Punto secondo! È proibito mangiar castagne o cotte o crude prima di
desinare.

— Brrr! — Ha ragione! — Non gliene daremo nemmeno una! — Sì! una,
perchè ne faccia la voglia! — Nessuna! Nessuna! — Poverino!...

Anna aggiunse: — La finisca! —; e la timida Marcella, anche lei: — La
smetta!

A cui seguì stentorea la minaccia di Guido; la minaccia studentesca,
piazzaiuola, anarchica, spaventevole:

— Abbasso i poliziotti!

— Abbasso!

Che fare? Chi mi salverebbe? Solo un incidente imprevedibile. Infatti
Pieruccio, compiuta l'opera sua, mi punse d'un riccio a un polpaccio,
e io mi gli rivolsi contro....

— Evviva! — Parve si scoprisse un monumento. Tal gioia fu a vedermi
tappezzato a quel modo, che le signorine e il monello minore fecero,
a mano a mano, catena; mi rinchiusero in un cerchio; mi rigirarono
cantando in coro:

    È arrivato l'ambasciatore,
    Ulì, ulì, ulera!
    È arrivato l'ambasciatore,
    Ulì, ulì, ulà!

Intanto Guido sopperiva alla bisogna.

Punf! paf! Due castagne scoppiarono: Marcella e Anna mi presero a
braccio; Ortensia mi ripuliva; Pieruccio accorse e si scottò le dita.

— Sia buono! — cominciarono a pregarmi i meno ingordi. — Non faccia la
spia! Mangi con noi! — E mi convenne sedere al banchetto, complice o
manutengolo.

Ma (approssimava il tramonto) dal fondo dell'anima io mi sentiva
sorgere a poco a poco un'uggia che oscurava il sollazzo cercato con
simpatia puerile; e in me avvertivo come uno sforzo a dimenticare
la differenza dell'età fra me e coloro, e provavo come il rimpianto
di quell'età, e mi chiedevo se a quindici anni io avessi avuto una
giornata di così piena giocondità, di così assoluta spensieratezza.
I compagni ridevano, motteggiavano, bofonchiavano, si eccitavano a
vicenda, maggiori e minori, per esilarare ed esilararsi sempre più; e
il giorno era per morire, nel modo dei giorni d'autunno.

Finchè, sazii, si levarono; avventarono nel fuoco quanto fogliame
poterono raccogliere d'intorno, e dopo nuovi applausi ed evviva,
a rincorse, strillando giù per il viale, tutti m'abbandonarono: un
drappello di passeri che aveva spiccato il volo.

Si confusero le voci; echeggiarono forti; tornarono deboli; cessarono
interrotte e furon riprese là in fondo, lontano, da un richiamo più
alto; morirono.

Intanto il sole cadeva in un'onda di vivo sangue e i raggi che ne
sprizzavano, colpendo il monte avverso, vibravano tra i faggi, gli
abeti e i castagni della densa costa boschiva, sì che pareva, a fusti
d'ametista e di zaffiro, una selva incantata, tutta fulgida d'oro,
sfavillante. A nord i monti in cerchia dove non avevano luce o non
ricevevan riverbero, annerivano; mancavano i profili e i contorni;
scemavano e sfumavano le ultime vette; e dalla parte di mezzodì,
sulla plaga che scampa alle due catene protese quasi per un impotente
abbraccio, su per la pianura immensa aperta all'orizzonte, il cielo
digradava dalle tinta di viola e un'opalina bianchezza, a un cilestre
che diventava azzurro, a un azzurro che incupiva sempre più; finchè
terra e cielo insieme terminavano nell'oscurità.

E silenzio. Non più voce alcuna; non una squilla. D'improvviso, come
non mai, neppure in una notte serena lontano agli uomini e perduto
sotto l'infinito; neppure in mezzo al mare ricordando la patria e
cercando indarno un limite terrestre, io mi sentii allora, come non
mai, solo. Non un grido, non un suono; oblio. E in quell'oblio d'ogni
cosa viva per me, d'ogni mio pensiero, smarrendomi nella percezione
dell'attimo, veramente io patii il senso di un superstite che scorgeva
dall'una parte la cruenta morte del sole e dall'altra l'estrema
illusione della vita, mentre da dietro incalzavano le tenebre, la
morte precipitava; e avevo dinanzi l'infinito per rifugio, e tutte le
mie forze vi tendevano quasi in un disperato ritorno per una disperata
salvezza; e invano, chè una forza più valida mi avvinceva lassù: solo.

Cercai anche con incerti occhi il fumo che rimaneva del falò acceso
dai ragazzi; e quel povero segno umano vaporava subito, svaniva; non
altro a vederlo che quanto rimaneva d'un rogo con cui pochi mortali,
già travolti nelle tenebra, avessero creduto placare il Dio o il fato
inesorabile.

Non un suono, non un grido; morte. Ma allo smarrimento di me stesso,
che volevo fuggire da me stesso e non potevo, mi seguiva a poco a poco
una rassegnazione di schiavo, una prostrazione di vile, un impulso a
pregare, una tentazione a piangere, un doloroso desiderio dei miei, che
mi avevano preceduto nella morte e nell'ombra.

— Che fa quassù?

Mi voltai. Ortensia accorreva.

— È ora di pranzo — esclamò giuliva.

Ella ansimava per la corsa e per l'erta.

Ma arrestandosi d'un tratto, non attese più a me; rapita d'un tratto,
più presto di me, con maggior impeto verso quella splendida agonia del
giorno.

Quindi mutata in viso mormorò:

— Che tristezza, non è vero?

Io la guardai negli occhi. E vidi un'anima.


Non era strano che questo ricordo di tre anni avanti mi tornasse in
mente ora, quando la mia mente ripugnava da ogni considerazione che non
fosse il mio male presente e immenso?

Poi seguì al ricordo un'idea ugualmente strana: — per riprender la
vita non mi gioverebbe tornar fra ragazzi quale un ragazzo? — Guardai
Ortensia mentre chiacchierava.... _Avevo visto un'anima...._ Ma adesso
Ortensia era sui diciassette anni; era una giovinetta; e come per tutte
le altre della sua età, belle o brutte che siano, null'altro le ferveva
negli occhi che la giovinezza.

Ancora deluso, in me svanì l'effetto di quel primo risveglio della
memoria; scomparve l'idea che l'aveva seguito fugace al pari di un
baleno; ripiombai nel vuoto.

— Ohe! Non risponde? — esclamò Ortensia quando fu stanca e, a una sua
dimanda rimasta sospesa, s'accorse che non le badavo più. Aggiunse,
malcontenta: — Mio Dio! che uomo!

Mi sembrò allora che la baldanza della giovinetta celasse un segreto
timore; pensai ch'ella e forse altri dei Moser dubitassero di vedermi
impazzire.

A confermarmi nel sospetto quella stessa sera, a desinare, Claudio si
ricompose la barba come soleva in caso di pensieri molesti, e un po'
oscurato nella faccia, di solito così serena, mi disse:

— Senti, Carlo: aut aut: o tu mi accompagni giù in pianura, tutti i
giorni, a goderti con me trentacinque gradi all'ombra, o mi dai la tua
parola....

— Ah! — interruppi — Eugenia ha detto anche a te che Sivori non è più
quello?

Fu una dimanda aspra, con un sorriso amaro.

— Non c'entra Eugenia. Io, io, a ricordarmi che ho un amico a casa mia
che s'annoia mortalmente e che per non annoiarsi è costretto a meditare
su l'impossibile....

Scossi, annoiato, le spalle.

—.... un amico che non lavora come me, all'antica, più con le gambe
che con la testa, ma un uomo moderno, che lavora solo di cervello e
che è venuto da me per riposarsi e non può, perchè non ha distrazioni
e non ne vuole, io ci patisco, perdio! me ne dispiace molto! Sforzati
a cacciare il malumore....

(Sorrisi a udirmi attribuire soltanto del malumore....)

—.... Devi darmi la tua parola che uscirai dal covo, ti muoverai,
andrai in paese, alla fabbrica, da qualche parte insomma, purchè quando
torno a casa non ti veda con quel muso da Spinoza!

— Sta tranquillo! — feci io —; non medito; non mi annoio: mi riposo.
L'aria di Valdigorgo basterà per guarire un po' di stanchezza....

— Sicuro che dovrebbe bastare!...; ma intanto il tuo muso da Spinoza
offende Valdigorgo, offende questo paradiso terrestre, offende me!

Mino chiese: — Babbo, chi è Spinoza?

Claudio lo conosceva solo di nome; tuttavia rispose pronto e feroce:

— È un bravomo senza giudizio come Sivori! Se diventassi uno Spinoza
anche tu, ti strozzerei! E voi, — aggiunse rivolto alle figlie — perchè
dimenticate la consegna di non lasciare a Sivori un minuto di quiete?
Tormentatelo, talpe!; fategli tutte le birichinate che vi verranno in
mente!...

Marcella si scusò dicendo che temevano disturbarmi. Più ardita,
Ortensia mi fissò un istante e promise che lei e Mino mi avrebbero
scovato da per tutto e me ne avrebbero fatte delle belle.




II.


La mattina dopo mi incamminavo al di là del cancello per la via montana
a cercar un nuovo e più sicuro nascondiglio. Ma troppo tardi! Ortensia
mi raggiunse di corsa.

— Andiamo a salutare _Giovannin_?

Andammo là, presso il muricciolo di fronte alla villa, dove ogni
mattina Giovannino il cieco veniva, con lo sgabelletto sotto il
braccio, l'organetto in una mano e il bastone nell'altra. Ivi, accanto
al muro, sedeva ad aspettare l'elemosina mentre riprendeva dallo
sfiatato strumento l'«addio, mia bella, addio!»; e intanto borbottava
e sorrideva, nessuno sapeva a chi.

Per gli occhi aperti e immoti non vedevano le spente pupille; non
aspetto di cielo e di campagna o di persona tornava alla memoria di
quel povero diavolo. _Giovannin_ sorrideva, ma d'un sorriso cieco
anch'esso, come per una insistente contrazione delle labbra, o
per ebetudine; finchè non sopravvenivano i monellacci. Allora, giù
l'organetto e su il bastone! S'alzava in piedi, ad armarsi anche dello
sgabelletto, quando i nemici l'assalivano troppo da presso; e alle
beffe rispondeva con parole oscene, che anch'egli aveva apprese. Senza
dubbio però quell'omicciattolo dalle gambe rachitiche e storte, dalla
testa enorme, su cui non bastava il cappello elemosinato, dalla fronte
nera di schianze per botte contro i muri, dal dorso informe nel gabbano
non proprio, dai piedi perduti in mostruose scarpe, quel miserabile
aveva talvolta consolazioni per le quali sorrideva in altro modo, con
un barlume di pensiero e di sentimento.

Ortensia gli chiese:

— Sai chi sono?

Subito egli, tutt'allegro:

— Ortensia di Claudio!

Fin da bambine Ortensia e Marcella gli recavano i dolci e le frutta.

— Mi vuoi bene?

— Come a Dio!

La ragazza ruppe in una risata esclamando: — Troppo! troppo! — Ma quel
troppo rispondeva a una elemosina più copiosa del solito.

Scambiate poche altre parole col cieco, Ortensia mi chiese:

— Va a spasso?

— Sì.

— Buona passeggiata!

Nient'altro ella disse; non dimostrò intenzione d'accompagnarmi, nè
fece alcun accenno alle raccomandazioni paterne della sera innanzi.
Fosse nel suo contegno delicatezza spontanea, o suggerita dalla madre,
le scorsi in viso il sincero augurio che la passeggiata mi facesse
bene. Quasi che camminando io potessi fuggir da me stesso!; quasi che
io potessi non riferir la mia miseria a ogni cosa che trattenesse
il mio sguardo, a ogni persona che incontrassi! Mi confrontavo a
Giovannino. Ero forse men cieco di lui io che vedevo senza lume di
ragione l'infinito universo e nell'infinito universo vedevo senza
un perchè l'atomo del mio corpo, l'attimo della mia esistenza?
Ma _Giovannin_ almeno or s'adirava, or sorrideva. Io invece non
sentivo nulla, più nulla! Oh, non potendo amare, se avessi potuto
odiare! Odiare con la voluttà del despota che uccide e distrugge,
con lo scherno del misantropo che nega ai credenti e agli illusi la
possibilità d'esser felici! Odiare il gregge matto che pasce e si
riproduce nei pascoli opimi o fra i triboli, e bela invocazioni alla
felicità! Odiare l'umanità che trovò il telegrafo e perdè Dio; che
rintraccia bacilli mortiferi e patisce il raffreddore; che proclama
fratellanza e perfeziona la guerra; che va in chiesa e s'uccide per
amore; che scrive poemi e pute!

Ma neanche odiare potevo! Nulla! Per me al mondo non c'era più
nulla! Solo quel vuoto enorme entro di me.... — Buona passeggiata! —
Voleva forse l'augurio che divagassi lo sguardo per i noti luoghi e
ricuperassi altri ricordi?

Ebbene: mentre salivo alla strada dell'antico convento, sulla porta
della prima casupola, trovai, di poco mutata, la pallida fanciulletta
che un giorno, con gli occhi nel mistero, m'aveva dimandato: — Li fa la
gatta i gattini?

Ed ecco da questo ricordo derivarne, non so come, un altro: di una
faccia puerile anche più pallida. Era tra le memorie della mia gaia
vita di studente l'impressione che provai un giorno, quando su la
tavola anatomica vidi un compagno spolpare le gambe d'un bambino.
Tranquillamente m'ero esercitato in più d'un cadavere.... Eppure la
vista di quel bambino...., che impressione! Or dunque ascoltai se
questo ricordo mi rinnovasse il senso penoso di quell'impressione
antica. No. Rimase un ricordo del tutto mentale; non sentivo più nulla;
e la pallida ragazzetta, riconoscendomi, stupì che non le dicessi
nulla.

— Buona passeggiata! — Poco oltre, a una seconda casupola, intravvidi
il calzolaio socialista, che, un giorno, alla mia richiesta se pensasse
di non dover più tirar lo spago nella sua repubblica sociale, aveva
tratto dalle ginocchia una logora ciabatta, e mostrandomela aveva
risposto:

— Invece che rappezzare di queste, cuciremo scarpe nuove!

Così il ciabattino concepiva le sorti progressive dell'umanità! Ma a
rivederlo, ecco un altro ricordo: nelle sorti progressive dell'umanità
io ci avevo creduto più di lui! Una fede più grande io avevo avuta!

Ah i bei tempi quando dallo studiare il male in questo o in quell'uomo
ero risalito a studiar la vita di tutti gli uomini; dalla medicina alla
storia, dalla storia all'antropologia, alla biologia, alla psicologia,
etcetera, e avevo distrutto dei e religioni, filosofi e sistemi, per
conquistare positivamente Dio!

Bei giorni anche quando avevo visto morire i miei con sereno dolore,
con nobile rassegnazione alla necessità della vita!

Bei giorni quando la morte non mi faceva ancora ombra all'amore e delle
donne amate per brev'ora non scorgevo lo scheletro, non mi chiedevo
perchè e come era viva la carne che ne rivestiva lo scheletro!

Chi mi avrebbe mai detto in quei tempi di fede: Verrà il dì che
proverai in te un male a cui non basteranno le docce, da te consigliate
adesso a chi non ha la tua fede! — Altro che nervi esausti! Il cuore,
il cuore era esaurito; e non di sangue; e a tal punto che...

Meglio ridere!

Al bivio presi la via del monte. Ci rividi Martino, cenciaiuolo e
merciaiuolo, che scendeva con la biroccia e l'asino. Dei due, chi
mostrava più segni del tempo trascorso nella mia assenza, non era
l'asino, era Martino. Aveva la barba bianca e camminava curvo; non
come una volta a lato alla biroccia, ma dietro. L'asino invece, tale
e quale: nel pelo, nell'andatura, in tutto. E dei tre, il cenciaiuolo,
l'asino ed io, chi più invecchiato? Io! Ma che cosa mai aveva meritato
o demeritato dalla sorte in quei due anni l'onesto Martino? Così
invecchiato mi appariva, che non potei non interrogarlo.

— Nessuno al mondo è felice come voi! — io gli dissi per ridere, per
divagarmi.

Mi guardò e rise lui per rispetto; chè alle canzonature degli eguali
rispondeva in altro modo.

— No? — continuai. — Vostra moglie non sta bene?

— Bene; grazie a Dio.

— Foste ammalato voi?

— Grazie a Dio, nossignore.

— E l'asino sta benone! Dunque è cresciuto il prezzo della mercanzia?

— No, no! Il percalle anzi si compra meglio; anche la tela. Ma.... —
sospirò.

— Calato il prezzo degli stracci?

Scosse il capo guardandomi tuttavia incerto.

— Ah, capisco! Qualche disgrazia, forse, che non potete confidarmi....

Il poveretto, da uomo uso a longanimità, chinò la testa e tacque a
lungo. Quindi si sfogò:

— Le par poco, a lei, lavorar vent'anni, da casa a casa, a stentare il
soldo? Consumare le gambe; mangiar polenta, e non avanzarsi un soldo
per....

Io lo prevenni:

— Per aprir bottega!...

— Non è vita da cani questa?

A parte la vita da cani; ah! ah! ecco il male di Martino! Una
botteguccia nel villaggio gli avrebbe reso meno che il mestiere
ambulante; e altra volta avevo cercato persuaderlo con argomenti e
conti. Invano: la bottega era il suo sogno e il suo rovello. Più che la
stanchezza di gambe e di pazienza e peggio che la polenta lo tribolava
l'ambizione non soddisfatta. Affanno assiduo e pane quotidiano, per cui
invecchiava, gli era un'ambizione insoddisfatta! Ma io perchè ero più
invecchiato di lui? Ecco un altro ricordo: senz'aver avuto mai nè donna
nè asino che mi volesse bene, o a cui io volessi bene, come Martino,
io avevo avuto una assai più nobile ambizione. La gloria! la gloria! la
gloria!

Quanto all'asino....

Il collo dimesso, le orecchie pendule e gli occhi sonnolenti, l'asino
che io interrogavo per ridere, per divagarmi, rispondeva:

— Solita vita, caro signore! — Tritar fieno e paglia, nel sacco che
gli dondolava al collo, strada facendo; brucare acacie, arrivandoci, e
scorticare il prato quando aveva erba fresca; d'estate arrostarsi dalle
mosche con la squallida coda o drizzare il pelo indosso l'inverno;
grattarsi la schiena, nella stalla, contro il muro e fuori, in mezzo
alla polvere, con ragli e gamba all'aria; dare il buon giorno, in suo
modo, al padrone e tutto il giorno vagar con lui senza intromettersi
a contratti e a diatribe. Neppur si curava, per ragioni sue intime,
non meditate e non lamentate, delle asine in cui s'incontrasse: appena
a primavera le salutava; ma d'un saluto fraterno, o d'un reciproco
ingenuo poetico richiamo alla natura novella.

E poichè l'asino di Martino era anche utile al commercio e
all'industria, forme e prove di progresso umano; poichè all'industria e
al commercio senza dubbio è più utile un merciaiuolo che un filosofo;
poichè, secondo filosofia, di me viveva meglio il cenciaiuolo, ma,
secondo natura, del cenciaiuolo viveva meglio l'asino, fra i tre il più
sapiente era dunque l'asino e fra i tre il più asino ero dunque io!

Ridere?... Ripensavo:

Interrogai la divinità, non mi rispose. Interrogai gli uomini, non
seppero rispondermi. Interrogai le cose, mistero! Interrogai me stesso,
e seppi che non posso sapere....

Dall'asino, tutt'al più, posso apprendere che per vivere non importa
sapere; e un tempo mi sarebbe bastato opporgli: senza sapere che
importa vivere? E adesso io vivo senza sentire!

— Addio Martino! Cerca fortuna, per la bottega....

Per me non c'era più alcuna fortuna, alcuna speranza!

Voglio dirla la cosa orrenda! Voglio dir tutto!

Ero arrivato a tal punto d'insensibilità che i miei morti — mio padre e
mia madre!... — tornavano al mio pensiero, c'insistevano, ma io non ne
avevo più il sentimento! Che io non pensassi nemmeno a mia madre morta
quando nella morte scorgevo solo un fatto fisico, una trasformazione
materiale, pazienza! Ma ora le ombre dei miei tornavano a me; e non
parlavano più al mio cuore; come illusioni inutili! come niente! Ora io
pensavo che la morte non fosse annientamento della coscienza, non fosse
solo trasformazione della materia, nondimeno ogni affetto dei miei
cari, anche ogni affetto dei miei cari era spento in me! Comprendete
tutta la mia miseria?

Orribile! Se la scienza, non per effetto necessario ma per sola
conseguenza occasionale, può avere condotto un uomo, un solo uomo, a
tale estremo, sia pur maledetta la scienza!

— Buona passeggiata! — Proseguivo per l'erta via che congiunge
Valdigorgo a Paviglio. Da Valdigorgo giungeva ancora, a quando
a quando, un confuso murmure di voci e d'opere. Salivano donne
fastidiosamente liete della vendita o della compera al mercato;
transitavano carbonai e somieri: ai lati, ora spazi di campi, ora
lembi di bosco, e verdi ripe, lente o scoscese; qua donne con le
vesti succinte che ammucchiavano il fieno; là una mucca che pasceva,
una pecora che sbucava da una macchia; più oltre una casupola nitida.
Chioccolii nella fratta. Ma la vita che scorgevo e udivo intorno a me,
no, non mi ridava l'anima! Tra due massi scaturiva un'acqua sorgiva
che rigava d'una limpida vena un fossatello senza limo. Nè io avevo
sete. Un birocciaio però, venendo con la biroccia carica di legna,
lasciò procedere i muli, e gettatosi in ginocchio a terra, con la testa
indietro e teso il collo, ricevette il zampillo nella bocca; avido,
ingordo, d'un solo fiato. La gola riarsa si dilatava, palpitava al
passar del liquido e della frescura.

Ristoro ineffabile! Splendevano gli occhi all'uomo quando si rialzò
con un forte: — Ah!... — E riafferrata la frusta mentre si asciugava
la bocca col dorso dell'altra mano, egli la fe' schioccare, e mandò da
lungi un grido alle sue bestie.

A me parve un uomo che avesse ricuperato la vita.




III.


Si vedrà poi il perchè io mi costringa a raccontare la mia storia. Non
la racconto, certo, per voluttà di dolorose rimembranze — le spasmodie
romantiche han stancato il mondo, — nè per dilettantismo letterario —
bel gusto parere un letterato ai medici e un medico ai letterati! — No,
no; il mio intento è non so se più umile o più alto.

Ma poichè la prima cagione di un lungo soffrire fu l'infermità che
mi condusse a Valdigorgo, bisogna pure che io accenni un po' più
chiaramente a quel che avevo.

Medico non senza qualche nozione di psichiatria, facilmente io avrei
saputo definire in altri il mio caso. In costui — avrei detto — ci
sono indizi sicuri di «lipemania», c'è «atonia della sfera psichica»,
c'è «malinconia lucida». Se non dimostra egli stesso gravi anomalie
o asimmetrie somatiche, il suo albero genealogico deve annoverare
individui colpiti da pazzia degenerativa: costui è candidato al
manicomio o al suicidio. — Così avrei detto di un altro; ma di me mi
ostinavo a pensare diversamente, e non solo perchè mi mancavano di
quelle tali anomalie o asimmetrie gravi, e non solo perchè il mio
albero genealogico, da quante generazioni ne conoscevo, non aveva
fruttato mai pazzi o lipemaniaci.

Del mio male senza dubbio c'eran cause all'in fuori dell'ordine
fisiologico. Quali cause, insomma? Vi dirò: immaginate un uomo che
credè di poter volare al cielo.... — «il sapere» disse Shakespeare
«è l'ala con cui si sale al Cielo» —, e immaginatelo quest'uomo
precipitato dall'alto del suo sogno in un abisso buio e freddo,
con addosso l'irrisione di tutto l'universo e di sè stesso. Non
comprendete? Oh come manifestarvi allora, in poche parole, la mia
miseria? Io ero vittima del mio orgoglio e mi ritenevo nientemeno che
una vittima del secolo scientifico. Nell'immenso, stupendo progresso
delle scienze nel secolo XIX avevo sorprese certe relazioni forse
sfuggite a tutti, certe comprensioni sintetiche sfuggite a tutti
nell'abuso dell'analisi; e poggiando su di esse avevo preteso di
superare i limiti della scienza.... Il meglio della mia vita era stato
sacrificato così, dolorosamente, ad apprendere la vanità de' miei
sforzi. Eran stati lunghi anni di lotta. Avanti per la verità! avanti
per la gloria!; e ogni giorno più dubitavo e soffrivo; finchè, al
crollo del mio edifizio, caddi, vinto, nel nulla. _Nel nulla!_

Forse fu ingiusta l'imprecazione di un filosofo: «Scienza, perchè
arricchisci la mente a scapito del cuore?»; forse ciò non è vero. Ma
io, che non ero più uno scienziato o che, avendo violentato il potere
della scienza, non lo fui mai, io più spaventosamente d'ogni altro
dovevo pagare il fio della mia insania: il mio cuore era esaurito; _non
sentivo più nulla_. Ecco perchè non giudicavo quest'apatia un semplice
caso di «atonia della sfera psichica».

Non basta. Negli esauriti o neurastenici è frequente la tentazione
della morte e, insieme, l'orrore della morte. Ed io pure, uomo divenuto
inutile a tutti, a tutto e a sè stesso, io pure desideravo morire e non
osavo. Ma in me non c'era un avvilimento inconsapevole: io avevo voluto
dimostrare con modo e metodo positivo che al di là della trasformazione
del nostro organismo in dissoluzione l'anima sopravvive....; e da quel
tentativo di confermare con la scienza l'antica fede mi era rimasta
l'apprensione dell'_al di là_. Ecco perchè non mi credevo semplicemente
un neurastenico. Mi credevo invece caduto non per stanchezza ma per
disperazione; e nello stesso tempo mi vedevo pessimista insanabile non
per «depressione del tono vitale», ma per la certezza che eran stati
vani i miei sforzi e sarebbero sempre vani gli sforzi della scienza a
varcare i limiti di ciò che si definì l'_inconoscibile_.

Non importa dire in che errasse, o quanto, la mia diagnosi: importa
vedere com'era grande la mia miseria. Consideravo in me effetti e
fenomeni diversi da quelli ben noti alla psichiatria, e pur scorgendone
la somiglianza con quelli, li consideravo più paurosi, d'un'entità vaga
e più vasta; la mia miseria era quindi più grande che quella di un
medico che scorga in sè stesso una malattia incurabile, con fenomeni
fisiologicamente chiari, patologicamente certi, senza tenebrose
estensioni....

Eppoi.... Eppoi, tiriamo innanzi!




IV.


Tra i pochi che venivano alla villa Moser c'era per me una sola persona
nuova; l'ingegnere che Claudio aveva assunto a dirigergli la fabbrica
di laterizi. La fornace che era stata principio alla fortuna di Moser
e che aveva dato aumento al lavoro degli operai in Valdigorgo, era
divenuta una delle più rinomate nell'Italia settentrionale; a vigilarne
l'andamento non bastò più la sola attività di Claudio da quand'egli si
fu addossato altre imprese.

E soli assidui alla villa, per lo più di sera, erano i Fulgosi, i
Learchi e le Melvi: pochi, perchè Moser pretendeva libertà e pace
almeno in casa sua, nell'asilo del suo riposo, sebbene anche qui
piuttosto che riposare egli svariasse la sua alacrità.

Profittando della distanza dal paese (la villa era a monte e il
paese tre chilometri a valle), Eugenia sapeva accontentare il marito
conservando buone relazioni con le famiglie paesane più notevoli senza
che queste potessero, come forse desideravano, turbar la pace di lassù.
Non la turbavano essi, i villeggianti prossimi e vecchi d'amicizia e di
consuetudine. Ma nell'infermità dei miei tristissimi giorni come eran
noiosi, insoffribili per me anche quei pochi e vecchi conoscenti!

Primo, il cavaliere Fulgosi. Un uomo invidiabile; uno di coloro a
cui il mondo serve di sfondo e cornice per la loro figura, per la
loro apparenza. Pensionato d'uno di quegli uffici che rendon l'uomo
uniforme, preciso e sciocco come un regolamento, a sessant'anni poco o
nulla differiva da quel che era stato a trenta: sempre elegante, cioè
vano; sempre amabile in società, cioè fatuo. A Valdigorgo chi poteva
competere con lui? Unico a far toilette due o tre volte al giorno;
unico a portar in tasca lo specchietto e il pettinino per considerare
ogni mezz'ora se gli scarsi capelli, d'un biondo bianchiccio e d'un
biondo sporco, celassero, ben disposti, le lacune dell'età, e se
i baffetti rilevassero l'esili punte su e contro il profilo della
barbetta, e se la cravatta, a colori sentimentali, conservasse sempre
il giusto mezzo; unico a contemplar in sè medesimo ora il candor
delle unghie o la forma delle scarpe, ora i gemelli o i polsini o le
armoniche tinte delle calze di seta; ora l'orecchia del fazzoletto,
gentilmente colorato, fuor della tasca, o il brillar degli anelli nelle
scarne dita. Per parlare egli s'era adornato della fraseologia e dei
motti dei giornalisti brillanti; spropositava spesso nella pronuncia
delle frasi inglesi, ch'eran le preferite, e ripescava, per di più,
qualche sentenza scolastica o classica.

Con aria diplomatica discuteva troppo spesso in politica, poichè
un'ambizioncella politica gli si era inacidita nel cuore, nè ancora
aveva cessato di ripetere a se stesso: _j'attends mon astre_.
Aveva il suo programma nel motto «ordine nella libertà e libertà
nell'ordine» senza che paresse comprenderne egli stesso il pieno,
solenne significato che pareva attribuirvi. Infatti questo amatore
della libertà nell'ordine, questo amabile _gentleman_, era stato un
tirannico capo-ufficio ed era adesso un petulante marito pensionato.
Angustianti smorfie e _tic_ nervosi gli opponeva la signora Fulgosi;
ma apostrofandolo «imbecille» in casa, la moglie non mancava mai di
chiamarlo «cavaliere» fuori. Ella portava a Valdigorgo la correttezza
dei modi e la scorrettezza dei pettegolezzi e degli isterismi
aristocratici. Il loro figliuolo, Pieruccio, nato certo in conseguenza
di un litigio, manifestava, ora più che sedicenne, com'erano
inconciliabili anche in lui la natura materna e paterna. Fastidioso e
incoercibile per metà del giorno; compassato e affettato la sera, dopo
la _toilette_; antipatico sempre.

Involontario riscontro ai Fulgosi facevano i Learchi. Egli, Learchi
padre, era un risaiolo arricchito. Aveva dunque il diritto d'insegnare
agli altri la maniera di viver bene. In tutto si sarebbe dovuto fare
come aveva fatto e faceva lui. Ignorante e testardo; gran mangiatore e
non minore bevitore e fumatore di pipa. Ligio alle pratiche religiose,
vi tranquillava la coscienza; si assicurava con esse a star di là,
anche meglio che di qua, e frattanto sorreggeva il perfetto egoismo
cattolico dicendosi clericale «e me ne vanto». Sua moglie, la signora
Redegonda, era buona di cuore e sempre ilare; ma di testa piccola.
L'universo per lei consisteva nella cucina, dove esercitava molt'arte,
e con ingenua rozzezza stupiva a ogni altra cosa che non fossero
manicaretti, pasticci, dolci d'ogni sorta. Felici entrambi dell'aver
maritata bene, a un ricco, la figliola, aspettavano per di più la
consolazione di aver dottore il figliolo. E questi — Guido — poteva
piacere o spiacere al pari d'ogni cuor contento.

Quanto alle Melvi, la madre non riusciva a nascondere a me l'ipocrisia
e la malignità della paesana che non potè mai uscir di paese e che in
paese vuol sembrar amica di tutti perchè invisa a tutti. Lingua iniqua!
Ma quante esclamazioni, espansioni d'affetto! La bontà si sarebbe
detto trasudasse da tutti i pori della sua piccola e grassa persona;
la virtù in lei sembrava tanta da permetterle di congratularsi a ogni
nuovo matrimonio che s'annunciasse o celebrasse a Valdigorgo, quando la
rodeva l'invidia, la tormentava il dubbio di non poter accalappiare un
marito per la sua Anna;, la sua Anna, irresistibile, per lei, di vezzi
e più di carne. Ed Anna.... Che dire di _Anna Melvi_: come esprimere
quel che io provo ora, scrivendo queste due parole?

Di rado tutti costoro, nei primi giorni del mio ritorno lassù, si eran
trovati insieme alla villa. Di solito l'una e l'altra mamma saliva
da Eugenia, e sol talvolta, quando Eugenia riposava, le ragazze e i
giovani si erano raccolti nell'ampia sala a terreno, o nella terrazza,
ai loro giochi di pegni, mentre Moser si divagava aizzando il cavalier
Fulgosi contro il Learchi padre. Io per lo più avevo cercato scampo
nella mia camera, col pretesto di dormire.

Ma venne la buona novella; il medico curante, pago della mia
approvazione non che del buon effetto delle sue cure, annunciò che a
giorni permetterebbe alla convalescente d'alzarsi.

Eugenia era in piena convalescenza. Ed io?... La sera della buona
novella andavo per la casa cercando invano di raccogliere in me il
senso di quella letizia che vedevo fuori di me. Non potevo fingere
un piacere che mi sfuggiva; avrei voluto fuggire accusandomi quale un
amico indegno; neppur mi commoveva la gioia di Claudio!

Egli fece portare due bottiglie nel salotto, per gli amici; e mi
attendeva con Fulgosi e Learchi. Dovetti entrare.

— _Lupus in fabula!_ — esclamò il cavaliere. — E Claudio: — Sentite
questa! Quando eravamo all'Università a Bologna, io agli ultimi anni
e Sivori ai primi, facevamo qualche scappata a caccia nelle risaie di
Molinella. Ci accompagnava un omicciattolo, un falegname soprannominato
il Biondo.... Ah! il Biondo! ma par di vederlo! Aveva uno schioppo che
pareva un catenaccio; mirava chiudendo gli occhi, e non sbagliava un
colpo. È vero?

Accennai di sì col capo; non celando la poca voglia di riudire aneddoti
della mia biografia. Ma Claudio proseguì:

— Dunque mentre io e il Biondo stavamo alla posta delle anitre, e non
pensavamo che alle anitre, quel bel matto lì (e accennava a me) era
spesso colla testa nelle nuvole e metteva giù lo schioppo per guardare
al libro che portava in tasca. Una bella maniera d'andare a caccia! Non
si sarebbe accorto d'un rinoceronte quando leggeva. Ma un giorno che
ritornavamo in barca — era d'autunno inoltrato — io gli prendo il libro
e glielo scaravento in mezzo all'acqua. Cosa fa lui? Spicca un volo e
gli va dietro alla pesca.

— Non fu così — interruppi fiaccamente.

— Così! Proprio così! Il Biondo è ancor vivo e sano, e sebbene sia
il tuo fittavolo, adesso, è un galantuomo capace di testimoniare la
verità.... Bene! noi sudammo a pescar lui, l'amico; lo tirammo su
sporco e fracido come si meritava; e con la tremarella addosso. Io
gli davo quanti pugni potevo, più per sfogare la rabbia che m'era
venuta che per mantenergli la circolazione del sangue, e Sivori, lo
credereste?, si lamentava: — Il mio libro!... Il mio libro... Non ho
capito una cosa!... — Non vi dico altro! Quasi quasi si era affogato
solo perchè non aveva capito una cosa!

— Non è vero! — brontolai. — Era un'edizione pregevole....

Nessuno mi badò. Ridevano tutti, e più di tutti rise il piccolo Mino,
che era venuto in cerca di me. Non desiderando di meglio che sottrarmi
alla filosofia del buon senso, chiesi al ragazzo che cosa voleva.

— Se mi comperi i burattini, ti racconto una bella favola.

Ripigliò Moser: — Sublimi poi erano le discussioni col Biondo
falegname! Sivori sosteneva che ammazzare una quaglia era uno strappo
all'anima universale, come diceva lui; il Biondo invece sosteneva
che Domineddio non avrebbe creato le quaglie se non dovessero essere
mangiate arrosto. Avevano così diversi punti di vista che Sivori con
cinquanta colpi non strappava nulla, e il Biondo — lo confesso, lo
ripeto — tirava meglio di me! Ma le quaglie chi le mangiava? chi le
gustava di più? Ah quei bocconcini di anima universale! Altro che
Spinoza eh, Sivori?

Risero di nuovo. Finchè Mino tirandomi per la giacca mi forzò ad
appartarmi con lui in un angolo. Ivi solennemente prese a raccontare:

— «Castelli in aria».... Beppe andava per il bosco.

Intanto udivo Learchi sentenziare, vuotato il bicchiere:

— La filosofia sta nel seguir la volontà di Dio, ricordandosi però che
lui dice: «Aiutati che t'aiuto!»; e quando la coscienza è tranquilla,
tutto va bene a questo mondo!

— Il mondo bisogna farselo! — ribatteva Moser. — Farsi una, famiglia;
lavorare per la propria famiglia e non pensare ad altro!

— Io sono fatalista — avvertiva il cavalier Fulgosi. — «Sua ventura ha
ciascun dal dì che nasce....»

Tratto dall'astuccio il piccolo pettine, il cavaliere si pareggiò i
baffi, si mirò allo specchietto; poi aggiunse che io ero uno di quelli
nati apposta per far camminare il mondo.

— Senza filosofia, caro signor Learchi, il mondo non camminerebbe. È la
scienza delle scienze, che innalza l'umanità. Excelsior!

— Il mondo andrebbe benone lo stesso! — urlava Learchi. — Religione,
fede per sopportare i guai; e basta!

Mino tornò da capo:

—.... Beppe andava per il bosco, e trovò un pulcino. Lo portò a casa e
lo mise a dormire nella stoppa. Beppe diceva: Quando il pulcino sarà
grande, diventerà una gallina; e la gallina farà le ova e comprerò
un'agnellina. E l'agnellina diventerà una pecorina, e la pecorina farà
le ova....

Le ova della pecorina? Mi sovvenne delle mie opere. Il pulcino morto
nella stoppa della scienza? Il mio ingegno!... Questa, questa, o esimio
cavalier Fulgosi, questa è la morale della favola!

.... Non mi sarei dunque stancato mai d'interporre sempre, da per
tutto, la mia accidia? Con stento ero entrato là nel salotto a udir
parlar di me; con stento ascoltavo il ragazzo....; ma appunto perciò
avrei dovuto avvertire un risveglio nella mia volontà. In me c'era
già stato qualche mutamento notevole. Non seguirebbe questi mutamenti,
sebbene lievi, una riscossa dell'anima? Come in un barlume riflettei su
le mie impressioni e le mie azioni dei giorni innanzi.

Già Mino era riuscito a farmi guardar il mondo attraverso un vetro
color rosa e a farmi dire con lui che così il mondo era più bello;
mi aveva costretto a inventare e a narrargli una favola, che ora
ricambiava con: «Castelli in aria» e con le ova della pecorina. Già
la timida Marcella mi aveva veduto salir più spesso a trovar la madre
e a sorprender lei nell'ansietà delle faccende domestiche, la cui
importanza ironicamente esageravo. Ortensia poi aveva ripresa con me
tutta la confidenza d'un tempo, di quando era la mia «piccola amica».
Ah se avessero potuto immaginare che fatica mi costava tutto ciò!
Ma intanto io mi domandavo perchè non approfitterei del loro aiuto
a ricuperare il dominio della mia volontà. Volli restar con Mino;
volli vedere che facevano gli altri.... Mi affacciai alla porta della
sala dove la signora Fulgosi cominciava a tempestar un _waltzer_
sul pianoforte; le ragazze e i giovani le facevan chiasso d'intorno.
Quand'ecco tonò una voce gioconda.

Era l'ingegnere preposto da Moser a dirigere la fabbrica di laterizi.

— Arrivo! Pazienza! — egli rispose alle voci che lo chiamavano.

Ma prima corse a consegnar delle carte a Moser, a dargli notizie, a
prender ordini. Di sulla porta io l'osservavo.

L'ingegner Roveni quando parlava d'affari era parco nelle parole,
immobile, attento. Aveva risposte pronte. L'antipatia che mi separava
da tutti gli estranei non poteva resistere contro di lui; anzi dal
primo giorno che l'avevo visto non mi era spiaciuto quel giovane
dalla fisionomia decisa: non bella per il naso breve un po' all'insù,
ma abbellita da due folti baffi biondi; e dalla persona robusta e a
mosse un po' dure, quasi di macchina non ben levigata e non in piena
attività, eppure in un perfetto equilibrio di tutte le forze alla
regola dell'arbitrio. Per una inesplicabile contraddizione non mi
spiaceva quell'uomo, ambizioso, si vedeva, fin dal modo di camminare.

Passandomi accanto egli mi salutò con un franco:

— Buona sera, dottor Sivori! — e andò difilato a prender Anna Melvi per
ballare il _waltzer_.

Io mi riaccostai agli uomini seri.

— Che fibra! — disse Claudio, che ora parlava di Roveni. — Tutto il
giorno lavora per me e la notte studia per sè.

Aggiunse che Roveni s'occupava con passione in studi d'elettricità.

Quindi disse:

— Io penso con dolore al giorno che dovrà abbandonarmi.

Una risposta mi venne al pensiero e alle labbra: — «Hai un mezzo molto
semplice per trattenerlo: dagli in moglie una delle tue figliole».

Ma sarebbe stato come dire a uno che possegga un tesoro: — dallo
al tale —, o almeno sarebbe stato come proporre un sacrificio
intempestivo; perchè nel sereno egoismo del suo amor famigliare, Moser
non s'era ancora accorto che le figliole pervenivano all'età da marito.
Perciò tacqui.

E feci bene. Rientrando poco dopo nella sala dove ballavano, scorsi
d'improvviso che la maggiore delle sorelle Moser e la più adatta al
Roveni (il quale era sui ventotto anni), aveva già disposto del suo
cuore.

Sì: la timida Marcella...., con Guido Learchi.... Mentre con Roveni
ballava Anna Melvi e Ortensia con Pieruccio Fulgosi, Marcella e
Guido si dicevano meno parole con le labbra che cogli occhi; vedevano
l'uno negli occhi dell'altra la propria felicità. Non ne mostravano
meraviglia nè la Melvi madre nè la signora Learchi, che assistevano
da presso il pianoforte. Meravigliato rimasi io; poi disgustato per un
turbamento strano; poi, preso da una voglia anche più strana di ridere,
ridere d'ironia. — Forse per rivivere vivendo con questi ragazzi dovrei
fare all'amore anch'io? — mi chiesi; e fissai Guido ridendo.

Egli venne da me rosso in faccia, con l'indice al naso:

— Zzz.... zitto, per carità!

— Oh! credi che anche gli altri non abbiano gli occhi per vedere?

— Gli altri fingono di non vedere e non dicono nulla — rispose con voce
dolente. Sorrideva anche lui, ma per timore. Ed io per spasso quasi
crudele chiamai Marcella:

— Debbo dar retta a Guido?

Ella era divenuta più rossa di lui; si provava a fingere, a nascondersi.

— Perchè? che vuol dire?

— Debbo aiutarvi?

— Non so..., non capisco.... Mi lasci andare!

Invece la strinsi al braccio e le chiesi piano:

— Gli vuoi molto bene? —; e la guardavo negli occhi come per impedirle
di sfuggirmi. Sentiva essa la punta della cattiveria nelle mie parole e
nei miei modi apparentemente scherzosi? Ah io volevo distrarmi: volevo
sottrarmi a me stesso: interpormi meschinamente alla vita che vedevo
fuori di me, e che mi sfuggiva!

— Non è vero!...; non so.... Chi gliel'ha detto? — rispondeva la
poverina, cedendo a poco a poco.

— E tua madre lo sa?

Abbassò gli occhi, esitando ancora:

— Sì.... credo di sì; ma il babbo, no! — Mi scongiurava con i begli
occhi.

— Il babbo presto o tardi dovrà saperlo!

— Oh per amor di Dio non dica nulla! È tanto buono lei! Non ci
comprometta, Sivori! Guai, guai, se il babbo lo sapesse ora! — Pregava
apertamente; sperava nella sua preghiera ed in me, e appariva ancor
timorosa del pericolo. Soave creatura!

Anna Melvi, rasentandoci, ammiccò; fece: — Zzz.... — e ruppe in una
bella risata; e i due colombi, Guido e Marcella, mi scapparono.

Passavano davanti a me, intanto che Anna afferrava Pieruccio e si
slanciava con lui, Roveni e Ortensia. Forse anche questa una coppia
amorosa? Mi sembrarono estranei l'uno all'altra. L'ingegnere era
tutto intento a condur giusto il passo e a non farsi scorger peggior
ballerino di quel che era; e Ortensia non dimostrava che il piacere
della danza: in un pieno abbandono d'ogni energia al ritmo; con ogni
energia raccolta e diffusa nel giacere che le vibrava nel sangue, tutta
la persona di lei esprimeva giovinezza lieta, e solo gioia e grazie
ignare. Nondimeno allorchè ella cessò il ballo e venne a me, io le
dissi con intenzione maligna:

— Bel giovane, Roveni....

Oh! essa non si turbò per nulla! Rise domandando:

— Lo dice a me?

— A chi dovrei dirlo, piuttosto?

— Ad Anna.

— E due! — esclamai persuaso che Ortensia intendesse svelarmi in Anna
e nell'ingegnere il secondo paio d'innamorati.

Appunto allora Roveni, il quale conversava e scherzava ugualmente con
le vecchie e con le giovani, lasciava la Melvi madre e la Learchi,
e come avrebbe parlato a qualsiasi altra delle ragazze domandò a
Ortensia: — Sarà lei che farà ballare il dottor Sivori? — Ma Ortensia
non fece in tempo a rispondergli, perchè Anna si staccò d'un tratto da
Pieruccio, lo piantò e si porse a Roveni; e via.

Pieruccio rimase intontito là dove l'aveva lasciato Anna; con quegli
occhi bovini rivolti verso di noi, anzi verso Ortensia. A questa
susurrai, col solito sarcasmo:

— Quell'infelice soffre; e si direbbe che soffre per te.

— No — ella rispose —: soffre per il colletto. — L'alto e rigido
colletto l'attanagliava infatti; l'affogava.

In questo mentre la Melvi accresceva l'esitazione di Roveni e
l'induceva a stringerla più forte mancando al tempo o cadendo in
contrattempi: gli s'abbandonava affaticata e liberava una mano per
risollevare i capelli che le si erano sciolti; ansimava e rilevava il
petto turgido alla inspirazione frequente. Poscia di fronte a Pieruccio
Fulgosi sorrise a lui, lusinghiera insieme e beffarda. Civettava con
l'ingegnere e nello stesso tempo si burlava del giovincello. Ma questi
era degno figlio di suo padre, e con l'aplomb di un uomo di spirito
s'avvicinò ad Ortensia:

— Permette?... Posso?

Ella accondiscese senza dir nulla; rivolse a me un'occhiata che diceva
quanto colui era antipatico anche a lei, e riprese dopo pochi passi
quella letizia ingenua che nel ballo dimostrava con ogni compagno.

Io tornai ad osservar Marcella. Più di Ortensia la vista di lei
tratteneva la mia attenzione perchè Marcella, che, a guida di Roveni
e di Fulgosi danzava in maniera scolastica e fredda, la vedevo ora,
che ballava di nuovo con Learchi, quasi arrisa tutta dal lume de' suoi
occhi: era la felicità di un rapimento, l'accondiscendenza di un'anima
pura alla felicità dell'anima che la rapiva seco. Ugualmente per Guido.
Inconsci di quanto poteva essere di materiale e d'umano nel commotivo
sollazzo, trasalivano in rapidi giri con un desiderio di sollevarsi,
guardandosi così, lungi agli uomini, fuori del mondo, liberi da quello
stesso contatto dei corpi che li inebbriava e li intimidiva a vicenda.
E quando Learchi accompagnò Marcella a sedere, egli ristette in piedi
presso di lei senza parole; ambedue in un'attitudine quasi dolorosa:
quel distacco repentino, quel ritorno al riposo materiale, era uno
strappo alle loro anime che, accomunate nel piacere, non avrebbero
voluto o potuto dividersi subito così.

A tal vista io provavo un rancore, un astio di cui non avrebbe dato
sufficiente ragione neppure l'invidia, se l'invidia fosse stata
possibile in me.

— Che fa lei qui? — mi chiese Anna Melvi.

— Studio — risposi, per dir qualche cosa.

Mi fissò per un attimo e disse:

— Ne imparerà delle belle!

Avrei voluto pungerla, ferirla quella ragazzaccia sguaiata; ma Ortensia
la chiamò. Salivano da Eugenia. Quando rientrarono, Ortensia tornò
subito a me dicendomi, felice:

— La mamma dorme.... Vedesse! È queta queta.

Ma fin quella tenerezza filiale mi amareggiava! Senza badare che il mio
turbamento, di una tristezza oscura e profonda, era pur esso indizio
di risveglio psichico, io, di fronte alla affettuosa espansione della
giovinetta, ebbi vergogna di me e provai il bisogno di dissimulare.
Finalmente cercai parole che sembrassero buone.

— Dunque presto la porteremo in giardino, tua madre?

— Sì! E lei starà sempre con noi? Non scapperà più? Non sarà più stanco
e nelle nuvole? Terrà compagnia alla mamma?

Certo — risposi appena.

Ortensia mi ringraziò e nel ringraziarmi ella mi guardò quasi dicesse:
«Lei crede di comprendere tutto il bene ch'io voglio a mia madre. Ma io
gliene voglio di più, molto di più!»

Come dopo un riposo la signora Fulgosi ebbe trovato l'andare del
_dancing_, l'ingegner venne a prendere Ortensia. Su di lei raccolsi ora
la mia attenzione quasi sperando da lei sola una commozione diversa e
benefica. Ancora ella procedeva semplice e vaga, pur quando la nuova
danza imprimeva una consapevole mollezza e cadenze a riprese leggiadre
fino alla leziosaggine; e nei trapassi violenti al ritorno vorticoso,
trascorreva leggera e composta, liberandosi con spontanea agilità dal
contatto terreno.

Una voce dietro a me susurrò:

— E _charmante_ quella bambina!

Aveva parlato il cavalier Fulgosi.

— Che pezzo di carne! — disse invece il signor Learchi padre, alludendo
ad Anna, che si rapiva Pieruccio.

— Anna è più _coquette_ — giudicava il cavaliere. — E Learchi:

— Ha più grazia di Dio addosso. A quel che pare, suo figlio in queste
partite è della mia opinione.

— Prime armi! — fe' contento il mondano genitore.

Io continuavo a considerare Ortensia.

Alta, snella, bionda. I copiosi e fini capelli non erano di un biondo
aureo, ma acquistavano riflessi d'oro a ogni luce; le linee del volto
erano già in armonia così viva che essa poteva forse scemare, non
perfezionarsi nella piena fioritura della giovinezza. Gli occhi aveva
strani per un colore nè cilestre nè verde, e ombrati da palpebre
lunghe; e sotto agli occhi due archi pallidi ma lievi lievi sarebbero
stati segni di mestizia a chi l'avesse vista riposata e silenziosa: se
non che era un po' difficile vedere Ortensia riposata e silenziosa!

Le labbra si componevano insieme con un vezzoso moto involontario se
prolungava le parole: meno belle quando parlava, anche per giuoco, con
ira; e forse non belle in esclamazioni di dolore e di pianto: erano
fatte per sorridere.

Mirabili, signorilmente perfette, le mani.... E a quella freschezza
giovanile cresceva lume una nativa gentilezza, manifesta per i modi
spontanei, per le acconciature semplici, per le vesti umili e le tinte
chiare, e sin per i fiori che si puntava al petto.

Ma a lei, se Roveni perde vasi con Anna, non restava altro adoratore
che l'antipatico Pieruccio?

Meglio così per «la mia piccola amica»!; meglio ritardasse a
conoscere i perfidi inganni della giovinezza e le stupide illusioni
dell'amore!...

E in quella sera di gioia per tutti, a me parve non aver altro pensiero
buono che questo.




V.


A tanto era ridotto il sapiente osservatore della vita umana nel
tramite dei secoli: a scrutare anime di giovinette e a rintracciare
amori di villeggiatura!

Ma io medico, che dovevo curare me stesso d'un male così strano e
pauroso, intravedevo ancora un progresso nella mia coscienza: dai
ricordi ero passato a osservazione di cose, persone, animi; e seguendo
il barlume di ragione che m'aveva condotto, quella sera, a interpretar
l'animo di chi mi stava intorno e a dimostrarmi cogli altri abbastanza
disinvolto e mutato, pensavo ora che potrei di nuovo essere attratto
alla vita e ricuperare la facoltà di sentire. N'era prova l'amarezza
suscitata in me dallo spettacolo della giovinezza e della gioia.

Però la ragione mi diceva che la salvezza sarebbe nel dimenticar me
stesso; e per dimenticarmi era necessario accrescere l'esercizio della
volontà.

Come? Non in cose grandi o in cose gravi poteva più esercitarsi la
volontà di un uomo annichilito. Mi ripetei che bisognava mi limitassi
a piccoli desiderii, piccoli affetti, piccoli doveri.

Sì, anche doveri. L'amicizia me ne imponeva uno che cercai presentare
alla mia coscienza come impellente. Guido e Marcella facevano all'amore
e Claudio non ne sapeva nulla. Ed Eugenia sapeva, ma taceva e annuiva?
Impossibile! Bugie; imbroglio! I due giovani avevano fiducia in me, ma
io non dovevo prestarmi a ciò che un giorno mi costasse rimproveri; non
dovevo tradir l'amicizia. Urgeva parlar a Guido, subito.

Gli parlai infatti, appena lo vidi.

Egli mi disse che sua madre voleva un gran bene a Marcella, perchè
era una ragazza senza capricci; e ne aveva discorso lei stessa, alla
signora Eugenia, delle intenzioni del figliolo.

— E Eugenia?

— Interrogò subito Marcella. — Sì che gli voglio bene, a Guido — (Il
ragazzone contraffaceva, nella voce, anche l'innamorata). — Allora la
signora chiamò me e mi fece una predica....

— Una predica? Eugenia?

— Un discorsetto: che senza il consenso di Moser non poteva permettermi
d'essere assiduo; che, d'altra parte, finchè non fossi laureato,
l'ingegnere s'opporrebbe.... Capisce, lei, adesso, perchè abbiamo tanto
giudizio? — conchiudeva Guido ingenuamente — Marcella io non la vedo
che la sera....

— Di sera in casa....; di giorno alla finestra.

— Ahi! — Con una comica smorfia, che gli era abituale, egli significò
il dispiacere d'essere stato scoperto.

Tuttavia, stando così le cose, io non avevo più nè diritti ne obblighi
d'intromettermi. E Guido, in attesa della felicità, era felice.
Laureatosi, eserciterebbe la professione per conservare il patrimonio;
e ora studiava solo per superare gli esami. La ricchezza del padre;
la fortuna di Moser; il carattere e le abitudini di sua madre;
l'arrendevolezza di Eugenia, tutto era predisposto alla felicità di
lui, tutto il mondo per lui. Che beatitudine!

Ma di nuovo che amarezza in me! O forse la contentezza altrui mi
suscitava finalmente odio? Per fortuna non potevo odiar Mino, che mi
assaliva con richieste di nuove favole. E Ortensia l'assecondava; come
indovinasse che il proposito di adattarmi a loro mi farebbe bene.

Di su le ginocchia della sorella il fanciullo mi ascoltava ad
occhi spalancati; entrambi mi ricompensavano di risate trionfali se
attraverso i semplici intrichi portavo in salvo il debole dal forte, il
topolino dal gatto, la pecora dal lupo, il bambino dall'orco.

Ma allorchè i miei ascoltatori ridevano più di cuore, io ricordavo
Diderot:

«Amici! raccontiamo storielle! Finchè si dicon racconti non si
pensa a nulla; il tempo passa e si compie la favola della vita senza
accorgersene.»

Questo consigliava un uomo che aveva goduto il mondo con tumultuosa
natura e ferrea fibra; che aveva negato Dio e proclamata la sovrana
libertà della mente umana....

Ohi ma se tutte le gioie dell'amore, tutte le lusinghe dell'arte e del
sapere, tutte le ebbrezze della gloria, tutte le frenesie di tutte le
passioni, valgono in realtà meno che le favole della nostra fantasia,
e lo scopo della vita è l'illusione, l'inganno, l'oblìo della vita, a
che vivere?

.... Appunto in quei giorni, ad accrescere la mia pena, un'anima
semplice e umile presso a me benediceva la vita.

Per Eugenia era imminente il «gran giorno».

La sera prima di quello Ortensia mi chiamò.

— Venga con me!

— Dove?

— Dove? Dove? Venga con me: lo saprà. Avrà una bella improvvisata.

Mi fece andar da sua madre. La convalescente era ancora alzata nella
poltrona, presso l'ampia finestra, e avevan spenta la lampada, poichè
la luna, quasi piena a mezzo il cielo, bastava.

Eugenia sembrava una imagine di cera in un velo di luce bianca.

— Alzata? — io dissi entrando. — Non vi affaticherete troppo?

— Mi sento così bene — rispose. — Guardate che sera!...

— Una delizia! un incanto! Par di sognare! — esclamò Ortensia,
entusiasta. — Io stasera sono felice.

Felice, venne ad appoggiare la sua guancia a quella della madre, come
soleva.

— E Marcella? — chiese poscia la madre.

— Sono tutti nella terrazza.

— Va tu pure, se vuoi. Da me resta Sivori.

Quando Ortensia fu uscita, sedetti. A lungo tacemmo. Eugenia taceva
forse perchè io ammirassi quello splendore; ed io tacevo indifferente.
Finchè dissi:

— Dunque dimani vi avremo in giardino?

Allora la mia voce ruppe l'incantesimo di quella bianca luce che nel
silenzio investiva la convalescente e ne rendeva bianco il pallido
viso.

— Mi porteranno giù da voi. Solo a pensarci provo un piacere....; un
piacere che non so esprimere. La mia guarigione è quasi un miracolo: è
vero? Bene; immaginate, Sivori, che io abbia avuto un miracolo e me ne
senta degna; abbia ottenuto una grazia per me e le mie figliole, dopo
il perdono, dopo un'espiazione....

Scosse il capo.

— No, è impossibile esprimere il piacere che provo a pensare che
tornerò alle mie faccende, che rivedrò i fiori, che potrò girare....
Questa notte — proseguiva adagio adagio, quasi per ricuperare
l'apparenza del sogno — questa notte ho sognato che prendevo
dall'armadio la biancheria, per darle aria, e che l'odore della tela e
il profumo di lavanda mi riempivano il cuore. Lo credete? anche adesso
mi sento intorno il profumo di lavanda.

— Segno che siete guarita — dissi io freddamente —, ma che siete
debolissima. Vi bisogneranno ancora molti riguardi.

L'ammonimento tolse da noi l'impressione di gioia che aveva avuta la
sua voce trepida; e io non provavo che un'impressione di freddo, di
silenzio e d'immobilità a guardare il lume di luna. Esanimi, gli alberi
del giardino prolungavano ombre di morte. Nel cielo senza una nube il
lume scialbo spegneva il palpitante mistero delle stelle e per me non
rischiarava che l'impenetrabile vôlta d'aria sospesa su questo povero
mondo, sbiancando con neri contrasti questo povero mondo diaccio, muto,
scheletrico, quasi fosse tutto un cimitero.

Pensavo a Ortensia, a quel che aveva detto, alla sua felicità. Per
lei, per gli altri, gravava al cuore una lenta dolcezza e in quello
splendore un'anima fluiva per tutto e tutto era un'anima. Una creatura
sola era priva di un tal senso di vaga letizia; io solo n'ero privo:
il mio cuore n'era privo! Pativo in me la condanna di un'esclusione
inumana; provavo una mortale stanchezza, come se su di me solo cadesse
il peso di una maledizione universale. Invocavo le tenebre.

— Il piacere della convalescenza! — dissi a un tratto. — Ecco un
piacere che non proverò più!

Eugenia fissò ne' miei occhi il suo sguardo appena percettibile.

Nei brevi colloqui, durante le visite che le facevo ogni giorno, avevo
notato che essa cercava parlare di cose estranee a noi e piuttosto di
sè che di me. Ma dopo quelle mie parole, pensò forse prossima l'ora in
cui spontaneamente le rivelerei il mio animo, ed ebbe un accenno:

— Io ho da chiedervi perdono, Sivori.

— Perchè?

— Dubito che le ragazze e Mino v'importunino.... Siete troppo buono con
loro, soprattutto con Ortensia....; e io commisi l'errore....

L'interruppi.

— Credete forse che io resterei quassù, da voi, se qualcuno mi desse
pena o se dubitassi di dar troppo pena a qualcuno?; se non mi paresse
di star meglio qua che a casa mia?; se non fossi certo che in nessun
altro luogo troverei amicizia così riguardosa, così paziente? — Ma
ciascuna di queste interrogazioni era cercata per attenuare la durezza
che mi restava nella voce e nell'aspetto.

Invece Eugenia fu commossa essa di gratitudine. Mormorò:

— Noi vorremmo vedervi contento, Sivori....; ma comprendo che purtroppo
questo non sta nè in noi nè in voi.

— In chi sta, dunque? — chiesi con violenza mal repressa. Ella non
rispose subito; poi rispose:

— In Dio.

Esclamai:

— Ah Dio mi ha tradito anche lui!... Voi pensate che Dio bisogna
cercarlo non nella mente ma nel cuore, è vero?

— Sì.

— Sì, perchè Dio dovrebbe esser la vita e la vita dovrebbe esser qui
(mi toccavo il cuore). In tal caso (e cercai d'attenuare in forma
dubitativa ciò che per me era certo) in tal caso, io comincio a temere
che la vita non mi serbi più nulla, più nessun bene! Temo, Eugenia, che
la mente mi abbia divorato il cuore.

— Sivori! Sivori! — pregava la buona donna. — Non vi abbandonate alla
tristezza, al dubbio. Siete ancora giovane, non siete un debole....

Tacevamo di nuovo. Ingrato e tristo io invocavo Ortensia, o qualcun
altro, a liberarmi, o a mutar discorso. E fui soddisfatto. Batterono
all'uscio. Il cavalier Fulgosi veniva a portare i suoi omaggi, le sue
congratulazioni, i suoi auguri alla «cara signora Eugenia».

— Come va, cara signora?

— Sono molto debole....

— Sfido! È stata una gran batosta! Ma adesso ne siamo fuori.... _A la
bonne heure!_

Ripigliò:

— Eh, io lo dicevo anche con mia moglie: la nostra signora Eugenia è
più forte di quel che sembra. Vedrete che se la cava; vedrete! Poi è
bene affidata. Un gran bravo dottorino, quel Minguzzi!; lo dicevo ieri
col sindaco: un giovane studioso, tranquillo, in questi tempi che tutti
i medici fanno i socialisti e dovrebbero piuttosto essere moderati.
La scienza, è vero, dottor Sivori?, deve procedere adagio. _Festina
lente_. Soprattutto la medicina. A lei, che più che un medico è un
filosofo, posso confessarlo: nella medicina io ci credo poco. _Medice,
cura te ipsum!_ E per me, di medicine non ne prendo mai.... Un po' di
cremor tartaro, alle volte. S'intende però che nei casi seri, come il
suo, signora Eugenia, bisognava aiutare la natura con tutti gli sforzi
della scienza. Basta: ora ringraziamo il Cielo e stiamo allegri. Hurrà!
Domani a desinare in casa Fulgosi si leveranno i calici alla salute
della signora Moser, e mai _toast_ sarà stato più cordiale.

— Grazie — ripeteva Eugenia, — grazie, cavaliere!

— E lei, dottore, benone? Si vede.

— Benone — io feci.

— Già l'ingegner Moser esagera a dire che il troppo studio ammazza.
Eh! quando si è sani le fatiche intellettuali si sopportano come le
altre.... Ne so qualche cosa anch'io....

In quel mentre al lume di luna il cavaliere si guardava alle scarpette
nere e lucenti: ad una delle quali il nastrino s'era sciolto, o almeno
sembrava non più del tutto uguale all'altro. Lo ricompose; e rialzando
il capo guardò alla luna e l'apostrofò a tu per tu.

— _Casta diva...._ Che sera! eh, dottore? Peccato non aver
vent'anni!... Del resto, per tornare a quel che si diceva, _mens
sana in corpore sano_; e, viceversa, se è sana la mente è sano anche
il corpo. Quando non si è sani e forti, non si fanno le opere del
dottor Sivori.... No, no, dottore; mi lasci dire. Non è _flatterie_, è
verità....

— Voi siete ancora molto debole, ed è tardi — io dissi a Eugenia,
alzandomi....




VI.


Nel giardino, dietro i due abeti gemelli, un folto di ligustri, mirti e
semprevivi formava capanna. Là Claudio e il medico curante portarono,
sulla poltrona, Eugenia. Li avevamo seguiti io e le ragazze, timorose
queste; ma io non provavo niente di quel che provavano gli altri.

Più visibili, là fuori, erano nella convalescente le tracce della
malattia che l'aveva prostrata; manifeste vene azzurrine segnavano
alle tempie la pura fronte; profonde e oscure, nel pallore diafano
del volto, le occhiaie; infossate le guance; violento il rilievo agli
zigomi e alle mandibole. E le mani.... così bianche! così affilate!...

— Ah Sivori! — ella mormorò con un pallido sorriso, quasi mi dicesse:
«Come sono contenta».

— Zitta! — impose Moser. — Zitte anche voi! — disse alle ragazze, che
non fiatavano e guardavano ora alla madre ora al medico.

Ma questi, ristato un po' in attenzione dinanzi ad Eugenia, si mostrò
del tutto tranquillo per lei e pago di sè.

Io pensavo che avrebbe dovuto consigliarla a chiudere gli occhi, a
riposare, forse anche a dormire, piuttosto che permetterle di guardare,
ascoltare, accogliere di urto, subito, la vita che le ferveva intorno.
Invece egli disse solo:

— Si ricordi, signora, che appena si sentirà stanca dovrà dirlo; e
l'ingegnere e il dottor Sivori la porteranno in casa. Mi raccomando!

Dopo la quale raccomandazione e poche altre parole, prese commiato.

— Come ti senti? — chiedeva Moser indi a poco.

— Bene, tanto bene!

Per lasciarla tranquilla, Claudio si mise ad andar su e giù lungo il
viale, al margine dell'erba, fermandosi a quando a quando a riguardare.
Marcella, tacita, sedette sul sedile di macigno, presso alla madre e
ripigliò il _crochet_; e Ortensia di su un più basso sedile di pietra,
dall'altro lato, poggiava il mento su uno dei bracciali della poltrona;
e non potendo tacere, susurrava puerili e dolci espressioni d'affetto:
— Mamma buona....; mamma bella.... — Io, in piedi, ero col dorso
appoggiato a un tronco. Ora con interpretazione perspicace, sicura,
seguivo in Eugenia ogni successiva impressione; i moti del cuore e dei
nervi; la vicenda e l'aumento delle sensazioni; e insieme con queste
il rampollare delle idee.... Appena oso dirlo. Prevedevo che l'impeto
della vita fra breve sarebbe, per la delicatezza e sensibilità di
Eugenia, troppo rapido e violento; ma non ne avevo timore. Freddamente,
curiosamente, l'osservavo; e senza sforzo, come per abitudine antica a
oggettivarmi, vedevo tutto quello che succedeva in lei. Tutto!

Il suo viso, così pallido, esprimeva la meraviglia, lo stupore di
una coscienza adulta in un corpo che rinasca; l'ineffabile, sovrumana
letizia d'un'anima che scorga e misuri e accresca di sè un rinnovarsi
di sensazioni infantili.

Poichè i suoi sensi, che il lungo riposo aveva affinati e indeboliti
la malattia, non comportavano tutte le impressioni in una volta, ella,
da prima, non potè non socchiudere gli occhi e raccogliersi come
percepisse indistinta, dalla minor vista e dai più tenui fremiti,
l'anima universa; e, con l'imaginativa, in ogni vena d'erba, sentì
fluire dalla terra l'umor fresco, fecondo e perenne; e vide l'alito
che molceva le foglie, passava tra le fronde; e potè discernere,
fugaci o più vive d'ogni altro suono, recondite armonie di api e
d'insetti. Che sapore incerto di menta e di timo! che vago profumo! Dei
fiori, volle; ma poco odorosi, poco odorosi.... Poi guardò; volse lo
sguardo: a lungo attese a una turba di moscerini che in vortice, per un
inesplicabile fine, s'incorreva entro una spera di sole; e la distrasse
una ragnatela che fra due rami riluceva quasi d'argento; e vi tremava
al disopra una foglia da una fibra sola trattenuta in un'agitazione
alacre e incessante. Ma ecco: una capinera, lontana lontana, accennò,
interruppe, riprese con arte. Mentre così cantava la capinera, lontana
lontana, men lungi, repentinamente, un uomo urlò e prolungò un nome.

E intanto — anche prima? — l'arguto ribattere di un incudine, che nel
suono rendeva una visione di sprizzanti scintille, a ogni colpo. Da
presso, non prima udita, rumoreggiava per uomini e per carri la via:
eppure non si perdette nel tumulto uno stridìo di rondini....

Ma stordiva il tumulto, a poco a poco sempre più vasto, molteplice,
pieno: stormivano le frasche, cinguettavano i passeri, risonava la
strada, e l'incudine; e umane voci; e uno schiamazzar di galline; e un
trottar fondo di cavalli; e un rimbombar di echi. Un richiamo di mille
voci in una voce sola; un clamoroso accordo d'innumerevoli creature in
terra; una sensibile intesa di anime in cielo; una confusione enorme;
un portentoso palpito; un'intensa fatica; una gioia insopportabile; un
affanno mortale....

— Mamma! — gridò atterrita Ortensia, più pallida della madre. — Mamma!
mamma! — invocò Marcella. E Claudio accorse.

Ma io, che avevo previsto, mi mossi appena.

— Non è nulla — dissi —; una lieve commozione.... È vero, Eugenia?...

Essa, scorgendo con quale angoscia avevan dubitato che mancasse, e
strappandosi del tutto, con la volontà, da quella partecipazione
intensa e da quell'abbandono della sua vita rinnovata alla vita
universale, e risentendosi del tutto salva, nel sangue e nell'anima,
salva per l'amore de' suoi, sorrise; e pianse.

Ripeto: tutto ciò, o per vista o con immaginazione positiva, io
avevo osservato con «occhio clinico»; avevo inteso con scientifica
penetrazione, misurato e valutato con razionale precisione, senza
turbamento alcuno! Anche il grido d'Ortensia e di Marcella, e
l'accorrere di Claudio, e le lagrime di Eugenia tutto, tutto
«naturale», tutto «necessario», come la «funzione» d'un qualsiasi
organo, o l'andamento di una qualsiasi macchina! Il miglior amico dei
Moser era rimasto impassibile alla loro angustia. Non solo: io avevo
taciuto ciò che, per aver previsto, avrei dovuto consigliare evitando
agli altri un'apprensione grande, e un pericolo, forse, ad Eugenia....

Pensai allora, in quegli istanti, che anche un delitto in me era
possibile.... Possibile? Per provar rimorso indietreggiai nei ricordi;
riflettei sul diritto che aveva Claudio alla mia gratitudine e al mio
affetto: niente!... Rammentai la bontà di Eugenia....: niente! Il mio
cuore era sordo; il mio cuore era incurabile!...

— Rientriamo? — ripeteva, insisteva Claudio.

Eugenia pregava:

— Ancora un poco....: dite, Sivori?

— Ma si!; un poco....

.... Ah che respinto del tutto in me stesso, non cercavo più che me
stesso, disperatamente!

«Anche un delitto era possibile». Con rapida, ansiosa riflessione,
volli accertarmi del mutamento in cui per qualche giorno avevo
confidato; tutto quel che avevo detto e fatto ricercai con la
disperazione di chi comprende d'aver tentato invano; e non vorrebbe
credere....

Invano avevo ripreso l'esercizio della volontà; invano mi ero raccolto,
per dimenticarmi, in azione e considerazione di piccole cose; invano
avevo giocato con Mino e avevo voluto abbattermi nella puerilità.

Io era un uomo che una vendetta orrenda aveva gettato a vivere in un
abisso e che di laggiù, dalla profondità tenebrosa, per rincrudimento
alla condanna, riceveva fuggevoli barlumi.... Peggio! Peggio! Io era
un naufrago alla cui speranza era rimasto, in mezzo alle onde, il solo
appiglio di fuscelli!

«Anche un delitto....» E perchè no? Forse mi bisognava ricorrere
al male, a un male più grande, per uscire da quello stato in cui mi
trovavo; ricorrere a qualunque mezzo.... Io dovevo procurarmi forse
un rimorso per mezzo d'una colpa a cui non potesse sfuggir più la mia
coscienza.

Eugenia risollevò le palpebre. Sorrideva; mi sorrise.

— Vedete che la mamma ride? Vedete? — disse Ortensia beandosi nelle
carezze che faceva a sua madre.

Io fissai Ortensia: bionda; rosea in viso; bella; con gli occhi
luminosi; con un sorriso che aveva e dava luce. Che bella figliola!

Quale disgrazia se l'ala della morte toccasse d'improvviso quel fiore!
se quella giovinezza cadesse atterrata; fatte smorte quelle guance;
chiusi quegli occhi; fermo e freddo quel cuore: divenuta, a vederla in
volto, quale il ragazzo che, da studente, avevo visto spolpare nella
sala anatomica....

Ecco: c'era lì dinanzi a me una madre la cui esistenza era stata
trattenuta per un filo, mesi e mesi, all'esistenza de' suoi...., con
tante cure! con tante ansie! con una vicenda crudele di speranze
e disperazioni. Quante volte Claudio, mentre era tra gli operai e
le opere, al veder sopravvenire qualcuno di casa, aveva temuta la
notizia.... Moribonda?... morta?

Più d'una volta Marcella e Ortensia, sole nella camera vegliando la
notte, col brivido, esse, della morte, avevano creduto che la madre
assopita fosse morta....

Ebbene: questa madre ora sorrideva per piacere alla sua figliuola,
che l'accarezzava; sorrideva, per non ingelosirla, pure a Marcella;
e due vite tornavano a compiersi della sua, ch'era stata sospesa e
tronca anche per loro; e nella loro si reintegrava la vita di lei. Che
spaventevole commozione proverebbe mai un uomo....; proverei io, se
d'improvviso...., in un modo sanguinoso, precipitassi a colpire.... io,
al cuore...., la più vivace di quelle tre creature?... Che istantaneo
strappo;.... che strazio.... se io lì, presente sua madre...., io....
in tanta gioia, nel silenzio di beatitudine così tranquilla, ora,
in tanta luce...., ammazzassi, io.... strangolassi.... Ortensia? Ah
gettarmi su di lei! Un attimo....

Come mi trattenni? Sono certo che se avessi avuto un'arma avrei
compiuto quel che pensai in quell'attimo. È vero! È vero! Un
coltello...., e l'avrei piantato nel cuore di Ortensia.... Inerme,
trattenuto forse dalla percezione di una insuperabile difficoltà
materiale, ebbi il tempo di avvertire l'enormità del mio pensiero....

Rimasi come in preda a una allucinazione, con un nodo alla gola; eppoi
con uno sforzo sovrumano uscii dalla capanna, adagio, senza gridare,
disperato:

— Salvatemi! Salvatemi!




VII.


Ero salvo.

Per quanto attento a me stesso io non comprendevo che vagamente quel
che era accaduto dentro di me; e, non volendo ammettere d'essere
lipemaniaco, la tentazione o l'allucinazione del delitto, che nei
lipemaniaci è frequente, mi aveva lasciato uno stupore enorme e un
orrore profondo. Tosto però ebbi l'impressione che finalmente mi si
fosse disgelato il cuore; un'onda, quale di passione a lungo contenuta,
irrompendo infrenabile, aveva sollevato dal petto il peso che mi
soffocava; il rimorso m'aveva ridestata del tutto la coscienza.

Tornerei lieto di speranza? Smetterei per sempre quel sarcasmo che mi
avvelenava le parole?

Non potevo ancor chiedermi questo. Neanche avvertivo che un indizio
che il mio pensiero restava non poco torbido era nel bisogno di tornar
a considerare i passi della mia vita dolorosa e di misurare gli sforzi
sostenuti.

Che giorni! e a che prezzo avevo ricuperato la facoltà di sentire!

Sì: ora soffrivo; non rivedevo più Ortensia senza patire, patire
veramente, un vero rimorso; desideravo che ella mi dicesse a parole
o a sguardi che mi credeva buono. Non più per infingimento, ma per
moto sincero dell'animo, cercavo ora di mostrarmi diverso.... E cercai
anche di mitigare le antipatie che mi avrebbero reso insopportabile.
Così, di sera, scambiai qualche parola con le signore; lasciai che la
Fulgosi, sbattendo le palpebre e raggricciando il naso, mi riferisse le
delizie delle _soirées_ aristocratiche; ascoltai dalla Learchi ricette
di buon mangiare; concessi alla Melvi madre di narrarmi, in disparte,
con grandi scossoni di risa, l'ultimo scandalo paesano. Ad Anna Melvi
mi accostai senza quell'aria di uno che volesse provocarne l'ostilità,
sebbene ancora mi urtasse l'intenzione manifesta in lei di sedurre il
sicuro e guardingo Roveni; e le strizzavo l'occhio quando scomponeva
quel _manichino_ di Pieruccio. Ma di Pieruccio e delle sue occhiate
languide a Ortensia mostravo di non curarmi affatto; Ortensia non gli
badava e correva volentieri a raccontarmi tante cose! (E che orrore
di me se, mentre Ortensia parlava, mi rammentavo del mio immaginario
delitto!)

Fin al cavalier Fulgosi rivolgevo dimande intorno le condizioni
politiche di Valdigorgo, col pericolo che la mia affabilità divenisse
davvero per lui, com'egli diceva, una _great attraction_, cioè egli mi
s'attaccasse come una sanguisuga.

Soprattutto mi sforzavo a rasserenarmi quando stavo con Eugenia, o
rincasava Claudio.

Ogni giorno le ragazze ed io ci mettevamo con Eugenia al solito
rezzo. Essendo noi soli, mentre le ragazze cucivano o ricamavano, non
di rado cadeva il discorso; ma i brevi silenzi erano pieni d'anima;
d'anime concordi nell'armonia del giorno e della vita. Io la sentivo,
quell'armonia; non in me ma intorno a me. _Sentivo....: io sentivo!_

Allorchè non interloquiva Ortensia a bisticciarsi, per chiasso, con la
sorella, interrompeva il silenzio la capinera da lungi, o, da presso,
il reattino. _Zerr...._; ed ecco la più lieta fra le più liete creature
del mondo, sbucare, balzar dalla siepe al cespuglio; penetrarvi svelto,
riuscirne alacre; arrestarsi spiando, inchinando il capo per curiosità
e drizzando la coda; e subito con un nuovo _zerr_, giù in terra!; e
via, difilato, rapidissimo, a ficcarsi nel noto intrico, ove pareva
trovar sempre qualche preda.

Diventò presto nostro amico, quel reattino così ardito e pettegolo,
seppure il tremendo Mino non sopravveniva a spaventarlo; e quando s'era
cibato ben bene, non dimenticava una modulata lista di note cadenti,
sgranate e limpide, che si ricomponevano in trillo.

— Bravo!

— Dov'è?

— Sparito! S'è consumato nel canto.

Spesso interveniva Guido Learchi, o perchè si diceva mandato dalla
madre a prender notizie della convalescente, o perchè passava di
là «per caso». Io e Ortensia trovavamo i motti che pungevano lui e
Marcella; ed egli arrossiva, si schermiva mal destro. Marcella levava
dal ricamo il suo sguardo ombrato e trepido, quasi a dirci: «Sì, tutto
il mondo lo sa che ci vogliamo bene. Non siate cattivi, voi due....»

Pur Eugenia, esente da inutile severità o furbizie materne, sorrideva.

E quanti fiori recava Guido Learchi! Per monti e boschi, con lo
schioppo sulla spalla e tutto in pensieri di Marcella, raccoglieva
fiori insoliti o non facili a raccogliere, che servissero a copia di
ricamo: rododendri, campanule, anemoni, giacinti selvatici, salcerelle
e rosse valeriane, in fascio con erbe odorose, bacche, foglie a vaghe
tinte e a strane forme.

— Questo? — domandava Guido scegliendo, per l'esame di botanica, fra il
mazzo.

Ortensia rispondeva con tali spropositi che lo scandalizzavano a lungo.
Marcella, ingenua, correggeva:

— _Euphrasia officinalis._

E noi a ridere; perchè ella sola rammentava le lezioni di Guido.

Finchè l'ora declinava, e il cielo, a lembi, tra i rami, e nella plaga
verso i monti, impallidiva; e noi ad ogni suono di trotto nella strada,
ci mettevamo in ascolto. Però fra i rumori vivaci o sordi, prossimi
o lontani, io non avevo peranche appreso a distinguere il trotto del
cavallo di Moser, che di subito le figlie e la madre lo riconoscevano,
e annunziavano spesso a una voce:

— Il babbo!

Correvano le ragazze al cancello, o per la via. Eugenia si appoggiava
al mio braccio e facevamo qualche passo incontro: Guido sgattaiolava.

— Ben arrivato! Babbo, babbo!

Nè prima la carrozza s'arrestava al cancello, che già Moser era a terra
d'un salto; e se veniva dalla ferrovia, dopo più d'un giorno d'assenza,
con maggior trasporto e fretta dava saluti e chiedeva notizie.

— Come va, Eugenia? Bene! Benone! Le bimbe? Benissimo! E tu, vecchio?
(a me) E Mino?

Il monello, giungendo, gli si gettava al collo.

— Basta! Auff! Che caldo! Sono stanco morto! Capite: 35 gradi
all'ombra, laggiù! — Perde, frattanto che snoda la cravatta e respira
a pieni polmoni, con piena gioia, cartocci e carte; esprime dal volto
onesto il sollievo della fatica; la consolazione come d'un premio
meritato; la forza e la bontà. — Ah! ora sto meglio! Andiamo a sedere.

Tutti c'incamminiamo lasciando parlare lui solo; il quale si guarda
felice intorno e par che non creda d'essere salvo dall'afa e dalla
carcere e dalle faccende cittadine.

— Valdigorgo! Questo è il paradiso! Una delle più belle opere di
Domineddio! Che cielo! Che aria! Che fresco!

Poi a vedere le figliole che corrono per il bicchiere di acqua, già
prima d'esserne richieste, si ricorda che ha sete e urla:

— Marcella! Ortensia! un bicchier d'acqua! Ho sete!

— La fabbrica? — domanda Eugenia.

— A meraviglia! Siamo al terzo piano; e tra un mese....; insomma, un
buon affare, Eugenia; sta sicura!

E arriva l'una o l'altra delle figlie col bicchiere annebbiato.

— Oh che acqua! l'acqua di Valdigorgo! Non vantarla sui giornali, amico
(egli mi prega): se no, ce la portan via, o vengono a bercela!...

Segue una pausa, perchè le ragazze e Mino possan chiedere:

— La lana, babbo?

— La trottola?

— La lana?! la trottola?! Oh credete che non abbia per la testa,
laggiù, che i vostri capricci? La fabbrica, i capomastri, gli artieri,
le seccature; corri in provincia, in comune, allo studio, dai clienti:
chi mi cerca, chi mi sfugge.... Paga questo; licenzia quest'altro....
E voi, come se nulla fosse, la lana? la trottola?

Ma poi egli trae di tasca il cartoccino della lana e lo getta alle
ragazze; mentre parla a me:

— E tu hai scoperto finalmente la quadratura del circolo?

Rispondo: — _Eureka!_ — quando già le ragazze strillano:

— Dio! che lana!

— Che colore! Cos'hai fatto, babbo? Ma il campione?

— Il campione! il campione! — brontola il padre. — Dunque non ci ho
colto?...

— Un orrore!

— Eh.... se l'avessi avuto, il campione!...

— Te l'ho dato!

— Te l'abbiamo involto in un pezzo di giornale. Lo mettesti nel gilet!

— Sì! E io sono corso dal negoziante, prima di partire. «Mi vuole della
lana così....» Se non che il campione non si trova. Fuori tutte le
tasche; cerca tra le carte, sul banco, sotto il banco, per la strada:
irreperibile! Non importa: «mi dia della lana verde per pantofole....
da regalarmi nel mio onomastico....»

Altro grido delle ragazze: — No! Non è vero!

Tuttavia, rifacendo la scena, prosegue egli:

— «Di verdi, signore, ce ne sono molti....»

«Bene, me li mostri....» Che volete? Io mi ricordavo tanto bene il tono
della voce di Marcella quando mi disse «un verde così», che ho scelto
tra le matasse a colpo sicuro.

— Vergogna!

— Cattivo!

— Scegliere la lana a orecchio!

— Eh.... per pantofole....

— No: per un berretto da notte!

È questa la vendetta delle ragazze.

— Ah! infami! Un berretto da notte a me?... a me?!

Infine Claudio si ricorda che è stanco e si rimette a sedere con le
mani in tasca. Allora, non senza sua grande meraviglia, come a un
miracolo, leva la destra con qualche cosa fra le dita....: il campione
della lana.

Ma segue Mino, che richiede il giocattolo.

— Non mi amareggiare, figliolo! Non ho potuto comprarlo; non avevo più
soldi....

Il ragazzo si vendica puntando, senza piangere, l'indice al viso del
padre e accusandolo alla madre.

— Mamma: il babbo ha detto una bugia! Guarda! guarda che bugia!

Talora giunge anche Roveni, per il viale, con quel suo passo da
conquistatore.

— Oh! Roveni! Novità?... Andiamo!

E quell'uomo, stanco morto, corre col giovane nello studio; dove rimane
fino a che, chiamato una terza volta a desinare, precipita in camera da
pranzo, arrabbiandosi contro di me.

— Bravo, Sivori! Che uomo sei, perdio? Neppur buono a dar scodelle!
Come fate quando non ci sono io?.... Vedi: si fa così!

Ma non è raro il caso che un ritardo ad afferrarla, o un disguido,
rovesci, tra le grida e le risa, la scodella sulla tovaglia.


Egli, Moser, fu più lieto dopo che ebbe visto rischiararsi la mia
faccia.

— Finalmente Valdigorgo ti fa bene anche a te — mi diceva. — Bada che
sino alla prima neve non si parte di qua: nessuno!

Negli occhi e nei modi d'Eugenia io notavo invece il dubbio che mi
facessi forza a stento.

Talvolta il cuore intende meglio dell'ingegno.

Al consueto luogo, nel giardino, colsi una di quelle occhiate per dirle:

— Claudio ha ragione: sto meglio. Quest'aria fa bene non solo a voi; ed
ero forse più esaurito, più debole di voi, io!

Eugenia scosse il capo, e arrossendo lievemente:

— Voi — disse — non siete debole. Ora vi dominate per non affliggerci.

— Perchè pensate così? — domandai io con impeto. — Che cosa pensate,
che cosa avete pensato di me? Voglio saperlo! Non temete di svelarmi
tutto il vostro pensiero, se davvero credete che io non sia debole....
Vi prometto che non torneremo mai più su quest'argomento.

— Dirvi quel che penso? quel che ho pensato di voi? Ecco: i primi
giorni ch'eravate qua dubitavo soffriste per una passione.

— Una passione d'amore? — feci ridendo.

— Sì — rispose senza ridere. — Non ci sarebbe stato da meravigliarsene;
nulla di strano. Ma presto capii che il vostro male era molto più
grave.

— Perchè?

— Una passione.... — esitava; indi risoluta: — forse me l'avreste
confidata o, almeno, non avreste tentato di nasconderla così, a noi,
a me. Il vostro male doveva essere molto più grande, perchè avevate
timore che io e Claudio ce ne accorgessimo....; eppure non potevate
nasconderlo. Non eravate più quello d'una volta. Perchè? Da prima ero
un po' curiosa, lo confesso; ma l'altra sera, quando vi costrinsi io a
svelarvi un poco, indovinai, e avrei voluto non indovinare.

— Come? Che cosa indovinaste?

— Ricordavo con che entusiasmo mi parlavate una volta dei vostri
studii. Io sono una povera donna; non so nulla. Ma quante volte
mi dissi: «E se non fosse possibile arrivare dove Sivori vuole?»
Comprendevo le fatiche che doveva costarvi il vostro ideale;
comprendevo che voi non avevate nulla, non volevate nulla fuori di
quello. Tutta la vostra vita era là. Mi dicevo: «Sivori non vuole
ammogliarsi.... Come vive? perchè vive? Per i suoi studii. Non ha
altro bene al mondo. Ma: e se per una causa qualunque perdesse la sua
fede?...»

— Avete indovinato! — esclamai stringendomi il capo tra le mani e
coprendomi la faccia con le palme.

Perplessa, col timore d'avermi fatto troppo male a vedermi in quel
modo, essa ristette un poco. Poi riprese:

— Debbo dirvi tutto. Avere un ideale come il vostro e perderlo, deve
essere un dolore immenso, una sventura immensa! Ma voi avete resistito.
Avete sostenuto una lotta terribile, è vero?; ma avete resistito!
Vedete dunque che siete forte. E siete ancora giovane. Perchè non
volete persuadervi che potete avere altri affetti, altre consolazioni,
forse un'altra fede?

— No! Quando si è perduta, la fede non si riacquista più; e io ho
perduta la fede più bella, la fede di me, del mio ingegno, del mio
cuore In chi credere? in che cosa? L'altra sera vi dissi: «temo che la
mente mi abbia divorato il cuore»; poco fa vi ho detto; «sto meglio», e
infatti il mio cuore non è più di pietra. Ma adesso mi domando: «Non è
forse peggio? Soffrire senza affetti, senza speranze, senza uno scopo,
non è forse peggio che non sentir nulla?»

Eugenia avrebbe voluto parlare ancora. La trattennero dei passi che
venivano alla nostra volta; e tacque, pensosa. Confrontava la mia
miseria alla miseria di chi per vivere non chiede che un tozzo di pane?
o alla squallida miseria d'un uomo roso da un morbo insanabile?

— Una sorella.... — mormorò in fretta, seguendo il corso del suo
pensiero mentre Ortensia veniva a noi. — Perchè Dio non vi ha dato una
sorella?

Ancora il sentimento le aveva detto il solo bene che avrebbe impedito
o mitigato il mio male. Per risponderle, il mio cuore palpitò. Ma
Ortensia, senza badare a noi, a voce alta e lieta, riferiva non so che
ambasciata, o notizia.

— Cervellina! — le disse la madre in tono di soave rimprovero,
rialzandole i capelli su la fronte. — Cervellina!

La ragazza si rivolse, passò dietro la madre per trarne a posto il
cuscino su cui poggiava le spalle, e mi guardò; e accortasi che quella
sua gaiezza era giunta inopportuna, attese, incerta, con le braccia
allo schienale della poltrona.

Senza badare a lei, io dissi a Eugenia:

— Sì; ho pensato spesso di che benefizio mi sarebbe stata e mi sarebbe
una sorella. La sorella è la custode della bontà materna; è la immagine
materna che sopravvive.

La signora annuiva. Ma io mi corressi:

— Forse esagero, perchè attribuisco a questo bene, che mi manca e che
comprendo, anche la parte pura del sentimento che nessuna donna esaurì
pienamente dal mio cuore. Sono certo però che quest'affetto può bastare
a sè stesso; gli basta, per sussistere, nutrirsi di sè stesso; e ciò lo
rende superiore forse a ogni altro.

Eugenia disse:

— Infatti quante mogli non buone sono sorelle buone.

Io proseguii concitato.

— Oh l'affetto che nessuna colpa contamina, che nessuna volontà o
finzione o profitto dirige, e che si esprime spontaneo, placido,
continuo, in prove d'abnegazione, nella voluttà del sacrifizio!
Disperato, solo, io mi son visto in un'interminabile via, irta di
triboli. Tutti i beni a cui feci rinuncia eran perduti, e la vetta a
cui tendevo era sparita. Sarei caduto se avessi avuto le parole che
son balsamo allo strazio? le stesse parole che avrebbe avute per me
mia madre? Maledirei così il mio pensiero se io vedessi negli occhi di
una sorella le lagrime stesse che piangerebbe, a udirmi, mia madre?
Maledirei la vita se sentissi un cuore fraterno partecipare del mio
cuore? Ma — conchiusi, triste: — una sorella non si trova!

Eugenia taceva, triste. Senza guardarmi, essa rigirava gli anelli nelle
dita, considerandole, pareva, come bianche.

Mi guardava intanto, fisa, stupita, Ortensia; quasi quella mia
disperazione fosse una rivelazione per lei....

Ed io le vidi l'anima negli occhi, come un'altra volta le avevo
veduta....

Fu un attimo. In un attimo ebbi io pure l'impressione d'una rivelazione
improvvisa, d'una gioia ineffabile, d'un sollievo insperato e certo al
mio lungo soffrire. Due anime, in quell'istante, s'intesero. E Ortensia
sorrideva d'un sorriso trepido, quale il suo sguardo....

Un attimo: le nostre anime ricaddero in noi. Ma l'affettuoso patto era
già conchiuso.




VIII.


— Vuoi esser tu la mia sorella?

— Sì.

— Per tutta la vita?

— Sì! — rispose Ortensia con maggior fermezza.

Mi porgeva, a conferma, la mano. Ma credè non bastasse:

— Sarò buona. Vedrà! Glielo prometto!

A me parve più bella; e mi sovvenne del birocciaio che avevo visto,
stanco ed assetato, gettarsi alla sorgiva, innondare di ristoro il
petto e riprender l'erta con vigore nuovo. Un benefizio consimile ma
più grande, più grande io avrei dal consentimento di Ortensia; e questo
non era, no, un'allucinazione, un'aberrazione, una puerilità di mente
immiserita e di animo appena ridesto in un rinnovamento precario e
ingannevole. No! Non speravo una guida al lume della fede e del vero;
non supponevo nemmeno un ritorno alla fiducia in me stesso; ma dalla
corrispondenza di un semplice affetto, di un bene umano, mi attendevo
ciò che nessuna altra cosa avrebbe potuto darmi: ricupererei pienamente
il senso della vita; il mio pensiero si purificherebbe nel pensiero
di Ortensia; il mio cuore tornerebbe vigile e buono; l'anima triste
si allieterebbe dell'anima lieta. Attendevo, volevo il ristoro di
quella inconsapevole dolcezza, di quella spontanea vivacità, di quella
ingenuità forse non più ignara del male, ma su cui la conoscenza del
male passava come ombra che non agita e non intorbida....

Qua, sorellina, che ti riveda! Riluce ne' tuoi occhi la poesia
che un'eterna forza di giovinezza esprime in mille modi, in vite
innumerevoli d'intorno a te: i sogni, i tuoi sogni, ti accompagnano a
volo, t'avvolgono il capo biondo e tolgono ogni nube alla tua fronte.
Li scorgi? Guarda: ti si specchiano dinanzi nella realtà.... Qua che
ti riveda nella veste più umile: la gonna bleuastra, il corpettino
chiaro con la fascia di seta bianca, e i fiori al petto, mentre con
mano impaziente rialzi i capelli sulla fronte e sorridi. A vederti,
dilegua ogni ricordo di morte. Parla! Le parole sgorgano limpide dalla
tua bocca e cadono con soavità lunga....

— Che uomo! Sempre triste! Su, signor dottore! A raccoglier dei fiori;
presto! andiamo!

Va; e che le spine non pungano le tue mani divinamente belle!...

.... Il dolore risparmierebbe quell'anima? Già questo io mi chiedevo.
Non era dunque un affetto egoista, il mio, se già mi facevo questa
domanda; e un'affezione disinteressata mi pareva tuttavia utile al
mondo: per Ortensia non sarebbe inutile avere in me un bene fraterno,
quand'anche la fatalità della sventura le fosse indulgente.

Ma io che difendevo Ortensia, io che la conoscevo meglio di tutti,
scorgevo meglio di tutti i pericoli dell'indole sua. «Cervellina» la
diceva la madre; nè la queta e mansueta Marcella, che troppe volte
doveva attender da sola alle faccende domestiche, aveva tutti i torti a
lamentar frequenti strappi ai diritti della primogenitura e a chiamarla
svogliata. E le altre?

La signora Redegonda — la madre di Guido — chiudeva un occhio, ridendo
senza volere, allorchè giudicava Ortensia. — Buona sì; ma non le
piaceva star in cucina; non una donnina da casa come Marcella.

E la Fulgosi s'eccitava e agitava a vantar l'educazione inglese, che
concede molta libertà alle ragazze, e biasimava Ortensia appunto perchè
godendo tanta libertà non era seria come le ragazze inglesi.

Peggio poi la vecchia Melvi. Diceva che Ortensia era «una farfalla,
leggera leggera». Lei, la madre di Anna, diceva così, in tono di
rimprovero! E pensare che sua figlia, anche quando scherzava chiassosa
e pareva abbandonata alla più innocente gaiezza, non diceva parola,
non faceva atto che non ubbidisse a un'intenzione o a un'abitudine
acquistata per intenzione! Ma Anna non era riprovevole perchè era
falsa.

Ortensia invece era spontanea in tutto; schietta e franca anche
nei difetti: presto o tardi n'avrebbe danno; l'ammettevo io pure. A
diciassette anni, era ancor troppo mutevole e impetuosa: non potevo
negarlo. Troppo la sua volontà cedeva alle facoltà spirituali,
che nè gli ammonimenti materni nè il nativo buon senso bastavano a
disciplinare; era irriflessiva spesso; troppo fiduciosa di sè e degli
altri; impaziente.... Concedevo tutto questo. Ma Eugenia notava:
— Quando Ortensia ha detto no, è no! Per fortuna — aggiungeva —, a
saperla prendere è facile prevenire il no e ottenere il sì.

Dunque Ortensia aveva forza d'animo. Me lo confermavano alcuni ricordi.

Anni innanzi, quando era sui dodici anni, Ortensia s'impauriva ancora
ad andar sola, di sera, nell'oscurità. Una sera il padre la derise, per
questo, più del solito. Improvvisamente lei s'alzò da tavola; traversò
tutta la casa al buio; e tornò pallida, ma vittoriosa.

E da bambina respingeva ogni tentazione di dolci e di frutta che le
venivan offerti a patto di rivelare chi delle sue compagne di scuola
avesse commesso qualche marachella. Golosa, mangiava quelle buone
cose con gli occhi, ma non c'era modo di farla parlare. Ed ora perchè
sembrava più ardita e più consapevole di sè, quando, sul serio o per
gioco, esclamava d'impeto: — Voglio! —?

Allorchè tant'anima si raccoglierebbe nell'amore o nel dolore, che
forza di volontà avrebbe al suo soffrire! Era figlia di Claudio Moser,
il quale tutto doveva a una volontà ferrea. Come pure aveva del padre
la focosa cordialità, che manifestava spesso puerilmente.

— Tesoro! — quanti _erre_ nell'esclamazione, mentre quasi soffocava il
gatto con le carezze. Io le dicevo:

— Una volta o l'altra ti graffia. Sei troppo fidente: credi buoni sino
i gatti!

— Ma non vede com'è bello?

E il vitellino alla cascina? Era un lattonzolo fulvo e ispido, che ne
ascoltava le più affettuose espressioni con i grandi occhi stupiti e
immoti e le gambe anteriori tese e aperte a un imminente sbalzo, se
non di riconoscenza, di pazza gioia. Espressioni per il vitellino da
fare invidia a un innamorato! Quanto a _Sansone_, il vecchio e bianco
cavallo di Moser, lo abbracciava mentre esso le posava il capo su la
spalla e tritava lo zucchero; ed erano abbracci così furiosi che per
miracolo quello non se ne liberava con una zampata.

Con tali indizi d'indole affettuosa andavan altri che davano a
conoscere non men vive le facoltà spirituali.

— Dopo che la mamma è guarita non provo più nessun bisogno di pregare.
Come sarà? Certo non va bene!

Questo era effetto della giovinezza ritornata del tutto lieta; ma
chiedeva a me:

— E lei non prova mai il bisogno di pregare? Mai?...

Io sorridevo, tacendo.

— È orribile! — Ortensia esclamava allora, dolente in modo da rivelare
uno spirito passionale e profondo.

Che sarebbe di quest'anima all'uso della vita? Tenace nella passione, a
chi s'affiderebbe quest'anima? Scemando l'esuberanza della giovinezza,
così impulsiva, che mutamento avverrebbe in lei? Ogni indagine mi
pareva una preparazione a difenderla un giorno, e nello stesso tempo
accresceva l'intima ragione del mio affetto.

Volli sapere i suoi più grandi desideri.

Alla domanda, dondolandosi a pena a pena nella poltrona ad arco,
chinò le palpebre su gli occhi, quasi a raccogliere e a precisare una
visione.

— Viaggiare! Viaggiar molto! viaggiar sempre!

— Perchè?

— Oh bella! Per vedere il mondo; altri monti; pianure; città; il mare.
Oh il mare!

— Calmo....; a lume di luna.... — suggerivo io.

— E in tempesta no? Non l'ho mai visto in tempesta. Dev'essere stupendo!

— Dalla spiaggia....

—.... Le onde bianche, il cielo nero, i lampi.... Brrr! che bellezza!;
ma a non esserci, là in mezzo!

— Brava! E poi?

— Un altro desiderio grande grande? Un bel cavallo roano.... Roano o
morello? Morello! con una stella bianca nella fronte!; e mi portasse
via di galoppo, dove volessi io.... S'intende, più giovane e più focoso
di Sansone. Sa che è un bel tipo, Sansone? Cascasse il mondo, lui non
si turba! Sola io riesco a farlo inquietare un po', quando non gli
lascio ingoiar lo zucchero.... È buono, Sansone; tanto buono!; ma con
lui si va poco lontano!

— E poi? altri desideri?

— Mi lasci pensare....

Invece io la prevenni:

— Gioielli?, _toilettes_?, feste?, teatri?

— Si sa! Quale è la ragazza che non le desideri, queste cose?

— E poi? — io continuavo. — Diventar moglie d'un gran signore; magari
d'un principe?

— Uh!, non mi dispiacerebbe.

— Ma io avrei preferito che tu dicessi: moglie d'un grand'uomo; d'un
grande artista....

— Non ci ho mai pensato!

— Ah, dunque pensi a diventar moglie d'un principe?

— O di chi, allora? Di Pieruccio Fulgosi?

Fece una risata così significativa che anche a me parve di veder
Pieruccio conficcato nell'alto colletto, smorto, con gli occhi
imbambolati e i calzoni rimboccati.

— Sei senza pietà con quel povero ragazzo....

Arrossendo, Ortensia dimandò:

— Troppo sgarbata, è vero?

— Ierisera cosa ti disse quando gli voltasti le spalle?

— Eh! la solita storia!; non sa dir altro.

— Cioè?

— Che sono bella.

— E tu?

— Seccatura! Io non so dirgli altro che seccatura! Se lo merita;
bamboccio!

— Però non gli dai torto del tutto quando ti dice che sei bella.

— Per me son tutti belli, fuori che lui! È bello per me anche suo padre!

Un'altra risata; e si levò di scatto per andar a guardarsi a una delle
specchiere, che stavano alle pareti opposte della sala, quasi per
togliersi un dubbio improvviso.

— Pfu! — fece, mentre ripeteva atti soliti: rialzò i capelli sulla
fronte, e interponendo la destra al colletto che le stringeva la gola,
tentò allargarlo, irosa, alzando gli occhi: bellissimi per il contrasto
luminoso delle pupille e dell'iride col bulbo chiaro, che lo sforzo più
distingueva.

— Però — riprese —, gli occhi di Marcella son più belli dei miei.
Marcella ha gli occhi della mamma. Non sarebbe meglio fossi bruna io e
bionda mia sorella? Tanto, a Guido gli sarebbe piaciuta lo stesso, e io
mi piacerei di più a me!

Io dissi, tornando in argomento:

— Via!, consolati; chè gli artisti preferiscon le bionde. Ti daremo in
moglie a un poeta.

— No, un poeta no. Non lo voglio!

— Perchè?

— Perchè?... Perchè?... non lo so nemmen io il perchè. Un pittore,
forse...., un maestro di musica, celebre....

— Perchè preferiresti uno di costoro?

— Ma sa che è un bel tipo anche lei? Vuol sapere il perchè di tutto!
Perchè? perchè? perchè?...

Mi canzonava. Fu così travolto in riso il resto della mia indagine.

Ortensia rideva di gusto; e se non ne trovava il motivo fuori di sè, lo
trovava in sè medesima, quasi per espressione, e sfogo di giovinezza;
saltando, magari, e cantando per ridere delle sue mosse e del suo
canto; ma non era mai un riso sciocco. E diceva:

— Lasciatemi ridere, ora che la mamma è guarita!

Poi mi piantava lì, dov'ero, per correre a veder la madre.

.... Quantunque non protesse star molto in piedi, Eugenia aveva ripreso
a dirigere le faccende di casa. Più brevi divennero quindi le nostre
conversazioni al rezzo; più lunghi i miei colloqui con Ortensia, la
quale adesso ardiva sgridarmi non solo se mi vedesse accigliato e
col «sorriso brutto», ma anche se non la ubbidivo e trascuravo certe
sue giuste pretese. Per diritto e dovere fraterni mi sgridava se
m'impolveravo gli abiti e non attendevo abbastanza alla _toilette_; e
spazzolandomi e riacconciandomi la cravatta, borbottava:

— Oh che uomo! oh che uomo!




IX.


Ero certo che l'amore non aveva ancor molestato il cuore di Ortensia e
che nessun corteggiatore le dava maggior pensiero di Pieruccio Fulgosi.

La breve dimora a Milano, l'inverno, le aveva consentito la molteplice
distrazione d'una grande città, ma le abitudini della famiglia
l'avevano sottratta alle occasioni di conversazioni e ridotti, che son
propizie agli innamoramenti.

A Valdigorgo non vedevo chi potesse innamorarla.

Quando le Moser passavano in paese — e fuor dei giorni festivi era
assai di rado — il giovane ufficiale postale e telegrafico esponeva il
capo dall'inferriata dell'ufficio; l'assistente del farmacista correva
sulla soglia della bottega; i perdigiorni del caffè interrompevan la
partita a carte o a bigliardo.

— Le Moser! le Moser!

Ma tutti costoro, e gli altri non da meno e non da più di essi,
restavano come a una visione celeste e tiravan di gran sospiri: il
cielo è solo per gli eletti!

Dell'ingegner Roveni io non sospettavo affatto, perchè ero sicuro
di questo: nelle poche ore che restava alla villa egli non trattava
Ortensia diversamente da Marcella, cioè con confidenza disinvolta e,
insieme, un po' rude.

— Un giovane serio! — ripeteva Ortensia. Infatti, nè con lei nè con
Marcella scherzava mai come con Anna Melvi; e con la Melvi, la quale
lo provocava, scherzava in modo che pareva dire: «Tu cerchi di farmi
cascare, ma non ci riuscirai. Sarà brava quella che ci riuscirà!»

E rideva, con Anna, quasi per togliersi di imbarazzo, quasi per forza;
in modo che — ridendo egli poco o punto con tutti gli altri — poteva
parere un po' volgare. Anche ciò mi confermava nell'opinione che
fosse un uomo lontano e libero da preoccupazioni sentimentali; libero
fors'anche per misura, forse per calcolo. Ma non poteva passarmi per la
mente l'idea che dissimulasse; nè, pensandoci, ci avrei potuto trovare
ragione alcuna.

Del resto, Ortensia, per parte sua, col suo carattere, mi persuadeva
che quando pur avesse avuto cento adoratori attorno, e uno più esperto
dell'altro, sarebbe stata ugualmente lontana dal pericolo di languir di
passione. Chi pensa a sè stesso, perchè ama o è in attesa di amare, non
ha di quelle impressioni improvvise, di quei rapidi entusiasmi per la
vita esterna che aveva lei.

In ciò rassomigliava alla madre quand'era giovane; ma mentre in
Eugenia l'ammirazione dei fenomeni naturali era temperata dall'affetto
raccolto nel marito e nella famiglia, in Ortensia la stessa ammirazione
prorompeva giù spontanea, più vivace, più grande; immediata. Ecco forse
perchè all'arte della poesia, che domanda, a comprenderla e a gustarla,
studio e riflessione, essa preferiva la pittura e la musica.

Con Ortensia non si facevan molti passi, non si stava un po' fuor di
casa, senza udirla ripetere: — Guardi! che bellezza! Stupendo, è vero?
— E mi chiamava spesso a voce alta: — Sivori! venga a vedere! corra!

Se non che per godere del tutto la libertà delle sue giornate, Ortensia
non avrebbe dovuto aver nulla da fare in casa. E, pur troppo, la
vecchia cameriera veniva in cerca di lei con gravi incombenze di
Marcella o della madre.

Uf! che pazienza! Di solito scappava in casa di corsa per trarsi
d'impaccio al più presto possibile; ma talvolta rispondeva:

— Sì, sì, ho capito! Subito! Vengo subito! — e allora a rivederci,
Marcella; o arrivederci, mamma!

Quando poi non poteva esimersi dal cucir qualche cosa, o dal rammendare
il bucato, si addossava in un giorno il lavoro di una settimana. In
quel giorno di clausura, che manteneva con fermezza eroica, io la
vedevo di giù, dal giardino, seder presso una finestra, contro al fondo
scuro della camera.

A capo un po' chino, con movimento ritmico, alzava il braccio e tendeva
il filo a ogni punto: ne scorgevo ad ogni volta la mano bianca; e come
di tratto in tratto elevava il capo a guardar fuori, al cielo, i suoi
occhi mi parevano più luminosi e profondi.

Ma ottenere di cotesti miracoli era impossibile per imposizione.

Aveva la ribellione nel sangue; al punto che si ribellava anche a
Sivori.

Una mattina ricorsero a me, l'una dopo l'altra, Marcella, la cameriera,
Eugenia.

— Sa dove sia Ortensia? —; dove sia la signorina? —; dove sia la
cervellina?

No, neppur Sivori lo sapeva. L'avrebbe saputo Mino; ma Mino appunto era
stato prescelto da lei ad accompagnarla nel bosco, di là dall'antico
convento, per raccogliervi bulbi di ciclami.

Senza di me! Quando tornò a casa, la rimproverai con acerbezza; come
avesse commessa una colpa grave davvero. Essa però prese i rimproveri
allegramente.

— Perchè non ho chiamato lei, invece di Mino? Perchè?... per farle,
dopo, una improvvisata! Non va bene? Una scusa che non va? Allora
perchè....: per evitare una sgridata! Raccoglier cipolle di ciclami
nel bosco.... Orrore! Ma no: neppur questo «perchè» la soddisfa? Ecco
dunque la verità: m'è parso un passatempo non da uomo così.... burbero!

Quindi a me non rimase da far di meglio che star a vederla a piantar i
bulbi nell'aiuola, solo sgridandola che s'interrava le mani, e lodando
Mino, il quale, più savio, scavava con un paletto.

— Che m'importa delle mani? — ella disse. — Vedrà, vedrà che ciclamini!
Io li preferisco a tutti i fiori.... E lei? Qual è il fiore che le
piace di più? Dica! Voglio saperlo!

E Mino anche lui: — Di' dunque, Sivori!

— Indovinate — risposi, ripensando al tempo che mi piacevano i fiori.

Mino esclamò, pronto:

— Le freddoline!

Ma Ortensia:

— I fiordalisi? Di giugno, quando il frumento è alto e giallo, i
papaveri e i fiordalisi, là in mezzo, non son belli forse?

Non era il fiordaliso che io ammiravo di più, un tempo....

— La rosa! — gridò Mino con l'entusiasmo di una scoperta indubitabile.

Via! Ortensia non poteva ammettere che il fiore che più piace a tutti,
più piacesse a me.

— La rosa _thea_?

Dissi:

— Anche le _thea_ hanno le spine....

Con alacre pensiero, cogliendo le immagini più vive che le venivano
alla mente, Ortensia proseguì:

— La camelia? È stupida! Il mughetto? Sì, è grazioso...., ma poi!
I tulipani? l'ireos? No, no, non credo. Il tuberoso? Niente di
straordinario! Le viole? Peggio!; le viole mammole le han fatte
diventar noiose a scuola, con la storia della modestia; le viole
del pensiero io non le posso soffrire! Dopo l'ortensia, la viola del
pensiero è il fiore più antipatico per me. Ortensia!: potevano ben
mettermi un altro nome!

— Il geranio è bello — disse Mino.

— Sta zitto, tu! L'orchidea?... — continuava l'altra. — Ma lo dica, una
volta! Il garofano?

Assentii.

Mino gridò: — È brutto!

Ma Ortensia riflettè un istante; e poscia:

— È vero; è molto bello il garofano!

Quanti anni eran passati da quando il mondo a me pareva bello anche nei
fiori, e il garofano il più bel fiore?

Rividi nella memoria il mio paese nativo, ai dì di festa; mia madre....
Era molto bello il garofano rosso; il fiore del popolo: fiore della
forza e della libertà; fiore dell'idea e fiore del sangue.

— Prendi! — disse Mino portandomene uno, di corsa.

Ecco.... Il calice capace e alto, merlato, ben munito al fondo;
i petali copiosi, con quelle brevi frange marginali che sembrano
moltiplicarli; il calamo così sottile e lungo, che ai nodi non si piega
ma si tronca — _frangar non flectar_ —; le foglioline del gambo esili
ma salde, forti, affilate come lame; e quel colore ardente fra l'umile
verde opalino della pianta, e lo sboccio impetuoso fuori dell'intricato
cesto, gli danno una apparenza di bellezza audace, di stranezza
semplice, di letizia rude, di vigoria nobile e selvaggia.

Al mio paese, tornando dai vesperi, i giovani portano il garofano
all'orecchio, quale segno di conquista; e le ragazze non se ne adornano
esse, ma li coltivano con gelosia in una pentola crinata, che adorna
la finestra della loro camera, e se ne valgono a prove d'amore;
tentazioni, sfide, promesse, premi e pegni d'amore.

Ma se ci son fiori che appaiono più belli quando sono sbocciati appena
appena, o in prima fioritura, il garofano non è bello che nella
virilità. Prima, allorchè gl'innumerevoli petali, vivi e freschi,
fanno forza al calice che li costringe a non espandersi e nascondono
le antere e i pistilli, come per un pudore di adolescenza, allora è
di una timidezza senza grazia, di una robustezza troppo impacciata e
quasi stenta. Ma quando è maturo e aperto, quando nella festa della sua
vita fende il calice, prorompe con vigore esuberante, e i petali, per
la fenditura, in basso, formano un bitorzolo bianco come son bianchi
gli organi generativi non più nascosti, e in alto i petali sorgono
pieni di colore e di sangue, e quelli esterni si chinano e soggiacciono
quasi alla stanchezza di una fatica, grande e gioconda; quando da tutta
quell'intima complessione tenera e viva sgorga il profumo intenso che
non cesserà nella morte, oh allora è mirabile il fiore del desiderio
ardente, dell'amore cupido e della voluttà!

.... Ebbene, da quel giorno, spesso Ortensia si mise, insieme, due
o tre garofani sul petto; e da quel giorno il garofano perdè ai miei
occhi ogni espressione sensuale, e mi parve più bello.




X.


— Ho promesso e mantengo! — proclamò l'ingegner Roveni. — Domani si va
alle Grotte.

Lo ricompensò un clamore di grida gioiose; e subito le ragazze furono
intorno a me per costringermi ad andar con loro.

Anna Melvi urlava:

— Chi fa l'istanza? chi ci è più interessata? — e sospingeva Marcella,
timida e ridente in quel suo modo per cui stringeva un po' le ciglia e
velava con le palpebre gli occhi soavi.

Inanimita, Marcella pregò:

— Andiamo, Sivori!: sia buono! Se non verrà anche lei, la mamma non ci
lascerà andare.

E la Melvi:

— Dovremmo rivolgerci al cavaliere. Francamente, tra i due, preferiamo
ancora lei!

Io tacevo con un sorriso incerto.

— Non capite che Sivori non ne ha voglia? — esclamò Ortensia dopo
avermi fissato a lungo, in silenzio.

— Si annoierà più a restare in casa — ribattevan le altre.

— No, no! Si vede! È inutile: non-ne-ha-voglia!

Pronunciando in cadenza l'ultima affermazione Ortensia manifestava
malcontento e nello stesso tempo minaccia di abbandonarmi alla mia
svogliatezza.

Io le dissi:

— A quel che pare, tu sei disposta a andar senza di me. Mi vuoi o non
mi vuoi?

Rispose forte e soltanto:

— Sì!

— E io ci verrò!

Il dì dopo andammo dunque noi sette — io, i tre giovani e le tre
ragazze — a far colazione alle Grotte.

Se durante quella gita io avessi potuto o saputo conoscere a dentro
l'animo d'alcuni della compagnia; se avessi potuto scorgere i motivi
reconditi di atti in apparenza quasi involontari e di parole in
apparenza leggere; se quel giorno avessi pensato un po' meno a me
stesso, quanto dolore sarebbe stato evitato?

Per andare da villa Moser alle Grotte si teneva prima il sentiero che
guidava al piccolo oratorio del Crocifisso; ivi si passava per il ponte
di legno e si prendeva la strada, la quale or costeggia la destra del
fiume, ora se ne allontana; ora aperta, ora chiusa in lembi di bosco
o solo ombreggiata da noci e da querce, finchè si arriva all'aspra
montagna che la via mulattiera assale fra i castagni frondosi e
bistorti.

L'ingegnere s'accompagnò subito a me, ed Anna, chiassosa fin nella
veste rossa, fu costretta a correre innanzi con Ortensia e con
Pieruccio, la vittima, schiamazzando. Dietro andavano Guido e Marcella
nella lor piena felicità. Roveni, fatti pochi passi, respirò ampiamente
come chi si solleva dalle spalle un peso enorme e come dicesse: «il
mondo è mio», disse:

— Questa giornata di svago mi voleva e me la prendo! Moser è rimasto
lui alla fabbrica, oggi; ma senza bisogno: ho predisposto tutto io
stanotte.

Era la prima volta che discorrevamo insieme liberamente noi due soli,
e colsi l'occasione per dirgli:

— Moser prevede che lei, che gli è così utile, lo abbandonerà.

Senza guardarmi l'ingegnere mormorò:

— Vedremo.

—.... Però le dà ragione. Lei può pretendere migliore impiego.

— Davvero? Moser non me ne vorrà male, se mi converrà lasciarlo?

Era grato anche a me, che l'accertavo di no.

Io pensavo intanto: «Ecco un uomo! Abbastanza di sentimento; ma finchè
non gliene venga danno». Pensai pure: «Se Ortensia avesse qualche anno
di più....» Ma guardando il giovane respinsi subito quel pensiero.
«Una moglie a costui sarebbe d'impaccio. Per andar lontano, vuol essere
libero. Costui è un uomo!»

Egli proseguiva:

— Certo, Moser non potrà dire che gli do il calcio dell'asino. Avrei
potuto andarmene già l'anno scorso. È vero che.... Basta! La vita è
lotta. Io, dottore, ho lottato sempre dai quindici anni in poi.

Era rimasto orfano giovanetto; a prezzo di stenti e di fatiche
aveva compiuti gli studi.... Poi ripetè che a Moser egli era tanto
affezionato....

Avrei dovuto supporre qualche cosa di dubbio e di segreto nelle
sue parole, e in quella reticenza: «È vero che....», per cui si era
trattenuto da una confidenza inopportuna?

Non so. Anche ora rivedendo Roveni nella mia memoria qual egli era
quel giorno mentre mi camminava accanto — più alto e più robusto di me;
energico in tutta la persona che indossava il solito vestito bigio, col
cappellone a larga tesa; i grossi baffi arditamente eretti, lo sguardo
sicuro come il passo — anche ora mi sembra naturale che allora io
soggiacessi alla simpatia di quell'uomo. Notai, sì, ch'egli mi guardava
di rado e che tendeva gli occhi innanzi a sè; ma perciò vedevo in
lui l'abitudine di chi guarda a un suo scopo, lontano. Notai pure che
nella sua fisionomia prevalevano la volontà fredda e l'ambizione; ma la
stessa durezza di lineamenti non aveva per me nulla di oscuro.

Proseguiva:

— Ho lottato sempre e non dispero di vincere. — Aggiunse: — Lei è di
quelli che credono vile la conquista del denaro? Non credono che il
denaro, la ricchezza sia un elemento di felicità?

— Felicità è possedere la forza di volontà che lei dimostra — risposi.

— La forza di volontà non basta! — ripigliò il giovane. — Bisogna ben
determinare il campo d'azione; saper limitarlo secondo le proprie
forze; segnarvi la via diritta da percorrere, e correre, correre,
correre! La vita moderna è una corsa. Ma non basta. Vede? Moser
corre. Però dissipa qua e là le sue forze: architetto, costruttore,
appaltatore e fabbricatore di laterizi. Troppo! Ma criticare è facile.
Io riuscirò dove voglio?

Interrogava l'avvenire.

— Lei riuscirà — dissi con amarezza, pensando a me stesso più che a
Moser, quantunque la parte del discorso che gli si riferiva avrebbe
dovuto raccogliere la mia attenzione. — Lei sa misurare gli ostacoli e
li abbatterà.

— Non basta! non basta! La vita moderna pretende che abbattiamo anche
intorno a noi, non solo davanti a noi! I concorrenti bisogna abbattere
che mirano al nostro scopo e al nostro posto, e son tanti! Ma non
è facile. Mai come in questi tempi bisognò armarsi di prudenza per
colpire poi a spada tratta....

Mentre Roveni diceva così io ripensavo a me; già mi sentivo ricadere in
me stesso.

E gli altri, tutti insieme, ci affrontarono rimproverando la gravità
dei nostri discorsi e la lentezza dei nostri passi.

— Oggi non rideremo come l'anno scorso, quando andammo a Monfalco —
disse Ortensia.

Presero a raccontarmi della gita dell'anno innanzi, ch'era stata
interrotta da un nebbione formidabile.

— Dovemmo pernottare in una capanna.

— Merito tuo e del babbo, che vi ostinaste a salire — disse Marcella a
Ortensia.

Pieruccio affermò:

— Ma io e Roveni ci arrivammo, alla vetta!

— Non è vero! — gridò Guido. — Vi nascondeste nella nebbia, vicino alla
capanna, per paura di perdervi.

— Ci arrivammo!

— Storie!

Roveni taceva quasi non valesse la pena di sostenere la verità di così
piccola impresa.

— Oh che notte, là dentro! Che notte! — ripeteva Marcella. Raccontava
Ortensia:

— Immagini che fummo costretti a gettarci nella paglia per riposare
un poco. Che freddo!... Io e la signora Fulgosi avevamo uno scialle
in due! Bene: stavamo tutti zitti, e il cavaliere sospirò e si lamentò
che non ci fosse nemmeno un po' di tè. Allora chi si mise a sospirare
perchè non aveva la cuffia da notte; chi brontolava perchè non aveva
le pantofole; chi voleva l'acqua di Vichy. Anna piangeva perchè non le
portavano due guanciali!

Ma Anna, sogguardando a Roveni come per un richiamo a un loro
particolare ricordo:

— Nemmeno l'ingegnere chiuse occhio in tutta notte.

L'ingegner Roveni sorrise appena e disse: — Lei non dovrebbe saperlo se
io chiusi o non chiusi gli occhi. Eravamo al buio.

Ortensia sola rideva ingenuamente e con più vivacità di ogni altro,
perchè aveva più viva degli altri nella memoria la rappresentazione
del fatto e la comicità delle persone. Però quella sua giocondità,
alla quale io non partecipavo, e quelle rimembranze estranee alla mia
memoria aumentavano il mio turbamento. Avevo nell'anima il crollo di
una grande speranza. Ora, come l'anno prima nell'altra gita, Ortensia
era lontana da me, lieta senza di me.

Correva innanzi, adesso, a chiamare il cane di Guido, che impazzava a
levar passeri, o ristava per dire qualche cosa a ragazzi o a vecchi che
vedeva nei campi o nella strada, o ascoltava me e Roveni e borbottava:
— Noiosi! —, e s'accompagnava per breve tratto a Pieruccio e ad Anna.

Per divertirsi di più, ottenne da Guido, il quale aveva una naturale
attitudine a contraffar il prossimo, che imitasse Roveni: persona
eretta, mosse risolute, passi lunghi, gambe svelte e solide. Poi, la
studiata andatura di Pieruccio. Risate. Quindi imitazione della mia
voce e alcune attitudini mie. E applausi. Ancora: gallicinii e _qua
qua_. Gli disse Pieruccio:

— Fa l'asino, che ci riesci così bene!

Tranquillamente Guido si mise a ragliare; e da una cascina un cane
accorse abbaiando; e il cane di Guido gli s'avventò contro: ne nacque
una zuffa, aizzata dal terzo cane, ch'era Guido, e dalle grida delle
ragazze.

Tra queste pur Marcella mi spiaceva e mi pareva perdesse quella soavità
di spirito che le dava una beltà così gentile; ma per Ortensia sempre
più provavo il senso doloroso di un intimo distacco e lo strappo di
un'illusione necessaria.

Ahimè! bastavano quelle poche distrazioni, cui ella acconsentiva, per
persuadermi che l'affezione di lei, per quanto sincera, scemerebbe a
poco a poco nel mutare delle circostanze della nostra vita.

Mi chiedevo ora se avrei osato confessare ad altri, pur ad Eugenia, che
io avevo creduto sul serio di sopperire a un affetto naturale con un
affetto che non doveva in realtà superare i limiti dell'amicizia.

Non mi riderebbero in viso gl'innamorati (Guido e Marcella); i
desiderosi d'amore (Pieruccio e Anna); la gente positiva (Roveni),
se io chiamassi Ortensia, per uso, col nome di sorella? Dunque la mia
speranza era insana! Ortensia stessa doveva comprendere d'aver ceduto
a un'ingenuità puerile promettendomi il suo affetto, se una breve
interruzione della nostra consuetudine quotidiana e l'uscir fuori dei
soliti luoghi, in cui restavamo insieme, potevano così distoglierla da
me.

Intanto Anna, indispettita perchè l'ingegnere rimaneva al mio fianco,
sfogava il suo rovello impedendo a Pieruccio di rimaner con Ortensia.
Chi più disgraziato dei due: io o Pieruccio? Chi più ridicolo?

Povero ragazzo, che forse aveva riposte tante speranze anche lui in
quella passeggiata!

Aveva il binocolo a tracolla, e poichè non poteva servirsene a
mirar Ortensia o ad ammirar sè stesso, come suo padre faceva con lo
specchietto, ogni punto di vista gli era buono perchè traesse l'arnese
dalla busta e ristesse a osservare il paesaggio.

— Signor dottore: vuole? — mi chiedeva con un inchino. Ma Ortensia e
Anna accorrevano.

Ortensia, che poco prima aveva rifiutato il binocolo, ora insisteva:

— Voglio veder io! voglio vedere!

Ma da Ortensia il cannocchiale passava ad Anna; e cominciava la guerra
per ricuperarlo. Anna fuggiva ridendo e sperando d'esser rincorsa anche
da Roveni. E risate e grida.

Io mi servii di Pieruccio per sfogare il mio tedio.

— Oh l'infelicità del primo amore! — dissi con l'ingegnere. — Che
fatiche! che sacrifizi! L'adolescente innamorato patisce un appetito
formidabile e rifiuta il cibo; casca di sonno e si sforza a vegliare;
con tutto il pensiero cerca l'immagine adorata, che dovrebbe
specchiarsi chiara e netta alla sua mente, ma col naso divino, gli
occhi divini, la bocca divina, che la mente gli delinea, non riesce
mai a comporre la faccia divina, e invece gli balzan dinanzi le
facce più estranee e più antipatiche. E questo è nulla! Vagheggiare
qualche eroica impresa; o salvar da un pericolo mortale la bella
per meritarne l'amore, o sfidare e ferire a morte il rivale, e sudar
intanto nelle scarpe troppo strette o troppo larghe, e fare e rifare
il nodo della cravatta, or sperando or disperando che parta da essa
il colpo della vittoria! E questo è nulla! Proporsi di esser spiritoso
e irresistibile, e non riuscir a trovar motto che non sia stupido e a
trovar un gesto che non sia goffo.

Questa volta Roveni rise sgangheratamente; troppo. Non rise Ortensia;
mi fissò e disse:

— Brutto giorno, oggi! — e via!

A un punto la perdei di vista; finchè, ella ricomparve con Anna, su
di un poggiòlo in mezzo a una fratta. Di là ci chiamavano, urlavano i
nostri nomi.

Disse Roveni: — Che bella voce ha Anna! — E forte: — Canti, signorina
Melvi!

Allora la monellaccia, con voce squillante:

    L'amore è una catena!
    L'amore è una catena
      che non si spezza....

.... Quando arrivammo a Rivalta, il villaggio dei tagliapietra, a più
che due terzi del cammino,, era già tardi, e noi assetati e affamati.
Or mentre io guardavo ai tagliapietre e agli scalpellini che quadravano
e appianavano i massi — e schegge e lapilli balzavano diffusi ai colpi
dei martelli, e i birocciai davano voce ai muli, e rintronavano da
lungi le mine — le ragazze avvertirono, entro una porta, un magnifico
cesto di pere, e si misero a mangiarne ingorde, invitando noi a pagarne
il prezzo.

Allora, nel veder mordere i grossi frutti dalle polpe succose, come io
invidiai la gioia di vivere!

Non bastavano quelle belle frutta a dimostrare la provvidenziale
disposizione della natura alla gioia umana? Non erano destinate a gioie
umane quelle labbra rosse, che sui pericarpi color d'oro secondavano il
taglio avido dei denti?

E mi volsi a cominciar solo la salita dell'ardua costa montana.

Da un lato s'ergeva la costa a perpendicolo, tutta di massi grigi e
neri sovrapposti come per un gigantesco assalto alla vetta; dall'altro
lato precipitava la rovina sino al fiume, sul greto del quale il sole
batteva irradiato dalla scarsa corrente.

Io non guardavo là dove il sole splendeva: a un passo più scosceso una
nera croce di legno ammoniva che di là un viandante era precipitato e
morto. Morire così!

Ma mi raggiunsero i giovani; mi raggiunse la vita, e sempre più
incresciosa. Anche ora risento di quell'uggia; e non riferirei più
oltre di quella gita se non fossero state gravi le conseguenze che
ebbe.

.... Come entrammo nelle grotte, avanzarono per primi Ortensia,
Marcella e Guido; seguimmo io e Pieruccio e gli altri due. Roveni,
senza opposizione, reggeva la candela rifiutata da Pieruccio.

Intanto il cane si precipitava fin dove giungeva l'ultimo riverbero e
s'arrestava abbaiando alle tenebre; poi facendo l'occhio all'oscurità,
o scorgendo altro barlume, procedeva ancora e si perdeva, e impaurito
a non udir le nostre voci o a udirle lontane, latrava e guaiva, finchè
riusciva a trovarci, per riprendere quel nuovo sollazzo subito dopo.
Acute strida seguivano a fremiti veri o immaginari di pipistrelli. E
veramente ogni volta che si rinnovava l'oscurità, perchè o aria o ala
di pipistrello od altro spegnesse la candela, la tenebra gravava su
di noi; il freddo umido penetrava le ossa e l'attesa della nuova luce
pareva eterna a chi frattanto non facesse qualche cosa.

Che facesse Anna non sapevo; ma insospettito, quando la candela fu
riaccesa la quarta o quinta volta, mi ritrassi da parte per lasciar
l'adito a lei e Roveni; e sorpresi Anna nell'atto di soffiare alla
fiammella.

Finalmente usciti di là e superata l'ultima costa, tornammo nel prato,
a far la colazione che un servo aveva predisposta.

Di lassù spaziava la vista della valle, ove le case apparivano
frequenti come un gregge bianco in parte diffuso e in altre parti
raccolto: verdi di boschi erano i monti prossimi, e tra il verde,
or cupo or diverso per mezzi toni o sfumature ai riflessi di luce,
casupole e ville; giù, candido il fiume, e i monti anteriori eran
brulli e scuri, e azzurrine o già nebulose le estreme vette.

D'improvviso un suono di campane, multiplo e confuso dagli echi, ruppe
quel sensibile silenzio; il silenzio quasi fervido della conca sonora:
l'_Angelus_ vibrò nell'aria.

Esultavano i miei compagni, mangiando, senza badare a quei rintocchi
tardi e fiochi. Stranamente, dall'immagine ancor viva dei tagliapietre,
che mi pareva veder deporre martelli e scalpelli ed entrare alle case
per la zuppa fumante, ma non lieti e stancati dai duri macigni, io
corsi all'immagine dell'operaio al mio paese: deponeva la vanga e
traeva dalla bisaccia pane e cipolla; questa schiacciava col pugno e
ogni scoglio, che toccava al cartoccio del sale, accompagnava di un
morso di pan nero. Non gli zampillava vicina alcuna sorgente giuliva e
fresca.... Infelici i poveri!

Ma forse la felicità era in quelle ville di contro a noi?

— Qual è la villa De Mol? — chiesi. Me l'accennarono.

— Perchè? — mi domandò Ortensia, quasi indovinasse il mio pensiero.

Non risposi. Sapevo che là era morta anni addietro una giovinetta....
Come dovè esser bello a vederlo, di là dove eravamo, il corteo funebre!

Morì etica. Bella, dicevano, anche morta. Ricchissima, la portarono giù
di giorno, in una carrozza nera; e una fila lunga lunga di bambine e
ragazze vestite di bianco l'accompagnava; e gli alberi del viale, per
cui ella aveva corso fanciulletta, tagliavano a tratti la vista del
corteo. O la felicità era d'intorno a me?

Che cosa dicevano i miei compagni? perchè ridevano?

Ascoltai.... Anna e Ortensia, alla fabbrica Moser, erano entrate
furtivamente nella dimora, nella camera di Roveni.

— Quando? — chiesi.

— L'altro ieri.

— A far che?

— Non ha sentito? — Ortensia proseguiva. — Tutto sossopra! Abiti,
biancheria, cravatte.... Ma Anna non ha fatto in tempo, come me, a
scappar via, e Roveni s'è vendicato!

— In che modo?

— A pizzicotti.

Io guardavo, stupito, l'ingegnere. Egli, indifferente, corresse:

— Non è stata vendetta, ma legittima difesa.... Ecco la vita! Quei due
avevan già forse contaminata l'anima d'Ortensia!

Dissi aspramente: — Ogni malesempio vien da Anna.

Ma senza temere e ridente Anna mi chiese:

— Cosa può dire, lei, di me?

Risposi: — Niente, io....

Ella si alzò, mi si avvicinò minacciosa tendendo le mani:

— Se lei pensa male di me le cavo gli occhi!

— Troppo! — le susurrai —: basta spegnere la candela.

— Ah infame! — Dica subito cosa ha pensato.... Subito!

All'orecchio le dissi (ecco la vita!):

— Ho pensato che si può spegnere una candela per infiammare un uomo.

La ragazzaccia protestò:

— Maligno! Perfido! Non è vero!... —; poi, a vedermi un sincero
disprezzo negli occhi, mi volse le spalle mentre diceva forte: — Me ne
infischio!


.... E il ritorno fu triste. Roveni, silenzioso e come dolente del
tempo perduto, andava innanzi tagliando a colpi di giunco le vette che
sopravvanzavano alla siepe; Marcella e Guido, a braccetto, procedevano
poco loquaci, come marito e moglie; Anna conversava sul serio con
Pieruccio, forse perchè discorreva di me; e Ortensia mi faceva
indugiare a nominarle piante e fiori, per affrettarmi dopo. Ma anche
lei era molto diversa del mattino; era stanca, si vedeva, di sè stessa.
Mormorò:

— Povero Sivori! S'è annoiato, eh?

Invece di rispondere le domandai:

— Dov'ero io, l'altro ieri, quando siete andate da Roveni?

Non si confuse.

— Dov'era? E chi lo sa? Lo cercammo da per tutto; in casa; nel
giardino.... Anna diceva che si era nascosto per non accompagnarci. Ma
dopo me ne dispiacque, davvero! E quando tornammo a casa non le dissi
della scappata: se no, guai! Non voglio rimproveri, io, da lei!

— Oh — feci scotendo le spalle —: per me, che tu vada a raccoglier
ciclami con Mino o accompagni Anna a prender pizzicotti, dovrebbe
essere lo stesso: non deve importarmene; nè forse importerà a te che io
abbia molta stima dell'ingegner Roveni e nessuna stima di Anna Melvi.
Tu non sai ancora che un uomo non ci perde se una donna leggera si
contiene con lui come fa Anna....

Non badò nemmeno a quest'ultime parole.

— Non ci andrò più con Anna — disse d'impeto, per togliermi subito il
rammarico. — Glielo prometto!

Poi, riflettendo alle ragioni della promessa, ripetè:

— Ha ragione. Non ci andrò più!

La Melvi, ci avesse o no uditi, venne a noi e pregò Ortensia di
lasciarla sola meco.

— Debbo parlare al dottor Sivori.

Fu allora, per quel solo tratto, che Ortensia si accompagnò a Roveni; e
nel mentre discorrevamo io e la Melvi, li guardavo; e respingevo ancora
l'idea che l'ingegnere e Ortensia fossero adatti ad amarsi, sebbene a
vederli sparisse ogni ripugnanza di persona e di età.

Anna diceva:

— Lei, signor dottore, mi giudica troppo male; lei dà troppo peso a
cose innocenti.

— Forse.

— Non me ne rincresce per me: me ne rincresce per lei.

— Per me?

— Un uomo come lei preoccuparsi delle nostre ragazzate! Eppoi, io e lei
dovremmo essere amici; e non so perchè siamo nemici.

— Perchè dovremmo essere amici?

La mia domanda fu così pacata, mi dimostrò così indifferente, che vidi
Anna abbandonare la risposta che le correva alle labbra. Ebbene: se
adesso non mi meraviglio che al mattino io non avvertissi in Roveni
la sagacia di sospendere e nascondere un pensiero improvviso, mi
meraviglio che avvertendo una dissimulazione in Anna, non cercassi
di scoprirla. Non solo! Io non attesi affatto alle parole che ella
sostituì al primo pensiero.

Io ascoltai come fossero dette candidamente queste parole:

— Dovremmo essere amici — disse Anna —, se non per altro, perchè ci
conosciamo da tanto tempo!

Tacque un istante, per riprendere con disinvoltura:

— Che pelle buggerona ero io a sei o sette anni! Ricorda? Io mi ricordo
quando lei venne la prima volta quassù. E mi par di vedere Ortensia
piccola piccola in braccio a sua madre. Che bellezza era allora la
signora Eugenia! Una Madonna! Bambina com'ero, la paragonavo a una
Madonna. Mi ricordo anche che quando lei e la signora Eugenia andavano
incontro a Moser, io e Marcella correvamo innanzi; e se qualcuno ci
domandava chi era lei, non sapevamo cosa rispondere: rispondevamo: — Un
signore tanto bravo.... — quando ci dava dei dolci!

Avrebbe forse detto di più se il solito Pieruccio non fosse
sopravvenuto col solito cannocchiale. Guardassi di là alla fabbrica
Moser: si scorgevano gli operai. Io scorsi invece l'espressione di
malcontento con cui Roveni, restituendo a sua volta il cannocchiale,
scosse il capo.

Quasi a un presentimento istantaneo di un lontano soffrire, mi tornò
a mente il giudizio che la mattina l'ingegnere mi aveva dato di Moser;
e non badai più affatto alla Melvi. Mi distolsi da Anna per interrogar
Roveni senza essere udito.

— Ingegnere — gli chiesi —, lei è malcontento della fabbrica? Forse
Moser per attendere a troppe cose non se ne cura abbastanza?

— Tutt'altro! Se ne cura troppo. Oramai gli converrebbe diminuire la
produzione.

— Come? Ma non è stata la fabbrica la fortuna di Claudio? Non gli rende
molto?

— In altri tempi. Oggi la bontà del materiale non basta più a vincere
la concorrenza; e aumenta ogni giorno il prezzo della mano d'opera.
Moser dovrebbe almeno licenziare degli operai; ma è troppo buono, e
ostinato.

Dunque la fortuna di Claudio non era quella che io mi credevo?

.... Dopo Rivalta, Ortensia, sempre più quieta, si riaccompagnò a me.
Disse:

— Sarebbe state meglio che noi due ce ne fossimo restati a casa. Adesso
non la vedrei così. Non voglio vederla così!

Anche per Ortensia il ritorno era triste. Sola Anna Melvi rideva forte,
perchè, finalmente, poteva parlare a Roveni, sottovoce.




XI.


Ortensia non osava più, adesso, varcare il limite del cancello senza
avvertirmene.

Risento il piacere di quando, o dalla sala a terreno o dalla terrazza,
l'udivo chiedere alla madre o ad altri: — Dov'è Sivori? —. Impaziente
gridava forte: — Sivori! —, come chiamando Mino; come si chiama un
fratello. E se non mi trovava a terreno saliva di corsa alla mia
camera.

_Toc toc_.

— Che c'è?

— Mi accompagna alla bottega? — Era una botteguccia sulla via
maestra, in cui vendevano un po' di tutto. — Andiamo a comperar aghi e
cotone....

Oppure: — Vado all'orto per la frutta. Chi mi accompagna, lei o Mino?

— Tutt'e due!

Con maggiore attraenza andavamo alla cascina, non solo perchè c'era il
lattonzolo da riverire, le faraone e le anitre in attesa di becchime
e la massaia ridanciana; ma perchè la viottola che vi conduceva, al
di là dell'antico convento, era deliziosa per querce e per radure che
svelavano a tratti cielo e terra.

Quando poi aveva da cucire, Ortensia non restava più chiusa nella sua
stanza; cercava ne ammirassi ora la voglia di lavorare, la pazienza fin
a proseguire il ricamo di Marcella. Spesso diceva:

— Sono buona?

Buona, compiacevasi di udirselo ripetere, appunto perchè consapevole
della energia di volontà che, come le faceva parer bella talvolta la
ribellione, ora la conteneva in tanta sommissione con me.

Ripeteva: — Non mi sgriderà più: è vero? Mai più!

Per poco io non rimproveravo me stesso dell'aver dato soverchia
importanza a scappatelle; e pur temendo il malesempio di Anna,
ripensavo di Ortensia: «Il male è giunto al suo orecchio e alla sua
mente, ma senza contaminarla».

E pareva che questo pensiero mi facesse bene.

Anche con Mino, che avevo indegnamente tradito andando alle Grotte
senza di lui, avevo fatto la pace; ed egli interveniva ai miei colloqui
con la sorella, e pretendeva lo aiutassi a incollare o ingommare. Saldo
su le gambe, sicuro nel grembialone come in una corazza, col pennello
in resta, guai a non ubbidirgli!

Ma pur troppo io ero solo con me la mattina presto, allorchè mi pareva
più difficile riprendere la vita.

— Poltrone! — dicevo a Mino. — Ed egli:

— Più poltrona Ortensia! Diglielo a lei, che si alzi prima; lei è più
grande.

Non glielo dissi a Ortensia; ma essa ci udì, e diventò mattiniera.

Ai primi albori, dalla finestra spalancata della mia camera, io
vedevo ogni giorno un chiarore tenue, come di neve lontana nella notte
profonda. E più sollecita di ogni altro alato, una capinera mandava il
primo richiamo da lungi. Di dove mai? Nessuno rispondeva: essa ripeteva
più forte. Nessuno; e ripeteva più forte, approssimando. D'improvviso,
dal tetto o da un abete, sorgeva nitida, vigorosa, breve, la risposta.

Si ritrovavano così le piccole creature, e sol due, risvegliate nel
mondo immenso quando ancora tutti dormivano e tutto dormiva, e forse
rabbrividendo alla frescura sogguardavano con gli occhietti pavidi
al cielo, fuorchè da una parte, ancora notturno. Nelle loro voci era
un'ansietà di letizia non consentita a pieno, una trepidazione, uno
smarrimento quasi di paura. Piccole, innocenti creature, sol due nel
mondo immenso! Il giorno volevano; la luce, il sole! Quanto tardava!

Ma ecco il suono delle campane mattutine.... Nell'aria quieta e densa
i rintocchi suscitavan copiose onde vibranti, sì che tutta l'aria
sembrava agitata da un tremito metallico.... Poi il sole sormontando
suscitava innumerevoli specchi dalle foglie del platano e del cedro
aperte a rifletterlo, e crivellava di punti vividi i sempreverdi, e
indorava le ragnatele tra gli aghi degli abeti. Un brivido scorreva
per tutte le fronde, e tutte le piante parevano adergersi in una nuova
intensione di vita verso il cielo e verso il sole.

Infine, i rumori della strada....

Io risentivo fuori di me, per tal modo, l'armonia del giorno; ma
tuttavia mi chiedevo che cosa me ne avesse escluso, m'impedisse ancora
di parteciparvi con tutta l'anima. Quale colpa? qual destino?

A lungo attendevo, così. Quindi mi richiamava la bella voce: — Buon
giorno, Sivori!

Appena alzata Ortensia veniva sotto la mia finestra a salutarmi con un
lieve inchino, sorridente, il sole nei capelli.

«Dimenticare me stesso!» E scendevo.

.... Nè tacerò di un altro conforto che ebbi in quei giorni.

Pieruccio Fulgosi, dopo la gita alle Grotte, spasimò a dirittura
e visibilmente per Ortensia. Alle canzonature di Anna, alle
contraffazioni di Guido, ai miei sorrisi pietosi, agl'incitamenti di
Roveni, che battendogli una mano sulla spalla gli diceva: — Coraggio,
giovinotto! —, e sopra tutto all'incuranza di Ortensia, egli la sera,
durante i ballonzoli e i giochi, opponeva una faccia patibolare, un
silenzio patetico, un colletto sempre più angusto.

Quando, un pomeriggio, la signora Fulgosi, adducendo con Eugenia non so
che pretesto, venne da me per parlarmi in segreto. Aveva gli occhi fuor
del capo, come spesso; il viso pallido come sempre, e più del solito il
_tic_ delle palpebre e le raggricciature del naso. Sobbalzando con le
parole dietro le idee precipitose, quelle sue smorfie rappresentavano
gli sforzi per trattenere il filo delle idee e la furia delle parole,
mentre accrescevano l'espressione dell'aspetto tragico.

— Ah dottore, dottore! — cominciò affannosa e tremando —. Mi aiuti lei!
mi consigli!

Dubitai che in un accesso isterico avesse sofferto di qualche nuovo
malanno, e stavo per ricordarle che non esercitavo la medicina. Ma ella
esclamò: — Pieruccio! —; e recò le mani alla fronte, contro i capelli,
disperatamente.

— Che passione! Il mio Pieruccio..., questa notte.... — proseguiva
piano per aumentar l'enormità del fatto —, questa notte è uscito
di casa! Fuori di casa, la notte! Me ne sono accorta io!... Mi son
gettato uno scialle indosso e l'ho seguito. Immagini una povera madre,
di notte, per la strada, a quel modo, rasentando la siepe per non
esser vista.... Si è fermato qua, di fronte alla villa, proprio dove
sta _Giovannin_ il cieco, e pareva aspettasse.... Immagini, dottore,
immagini la mia angustia! Pensavo che la finestra s'aprisse; che
Ortensia gettasse le chiavi del cancello.... Che scandalo! Sarebbe
stata una sciagura per tutti!...

— Ma la finestra è rimasta chiusa, — feci io sorridendo, certo.

— Sì.... Avrò avuto torto di pensar male della ragazza.... Ma troppa
libertà! troppa libertà, dottore! Le ragazze in Inghilterra godono di
molta libertà, ma si educano in altro modo.... E intanto Ortensia mi ha
innamorato Pieruccio.... Capisce? Per esserle più vicino col pensiero
viene qua di notte! Poverino! È una passione terribile! A diciassette
anni.... Che passione!

Io contenevo a stento un commento sarcastico. Ella proseguiva:

— A vederlo immobile là, sotto la finestra di Ortensia, non mi è
rimasta una goccia di sangue nelle vene. Meditava il suicidio?... Gli
ho detto, accostandomi a poco a poco: «Torna a casa con la tua mamma»;
e lui, poverino, mi ha seguita come un agnello.

Colsi la pausa, che la commozione imponeva, per suggerire:

— Lo allontani.... Guarirà presto.

Ma la signora m'investì quasi a un affronto:

— Guarirà presto?! Presto?! Ah lei non sa che cosa ha fatto appena a
casa!... Una frenesia! un orrore! È nervoso come me.... Improperii,
bestemmie, maledizioni: anche a lei, dottore!...

(.... Poco male!)

—.... Maledizioni a tutti: Anna, Roveni, Guido, Moser. Non riuscivo a
quetarlo! Ha fracassato le seggiole, ha rovesciato il tavolino, ed è
andato in terra, in frantumi, il portafiori!: un portafiori di Boemia,
stupendo, magnifico!, dono di mia zia, la De Mol... Ha minacciato fin
suo padre, che è accorso....; e anche la cameriera!

(.... Come non ridere?)

— Allontanarlo, lei dice? È la mia idea. Subito! Domani! Lo manderò da
suo zio, mio fratello, il colonnello De Mol, a Varezze.... Bel sito,
Varezze! Ci son molti villeggianti e ci si divertono. Ma mandarlo con
chi, Pieruccio? Con suo padre?

— Con suo padre.

Non l'avessi mai detto! La signora gridò:

— Il cavaliere...., mio marito, a Varezze, in mezzo alla società, alle
donne? Non tornerebbe più a casa! — E spalancò le braccia come se il
cavaliere le fosse fuggito allora di seno. —.... Ah dottore!, i misteri
delle famiglie! Mio marito ha colpa di tutto! È lui la pietra dello
scandalo! Fulgosi è un uomo.... che non invecchia, un seduttore, un
gentleman traviato che non esiterebbe, se potesse, se io non tenessi
sopra tutto al mio decoro...., non esiterebbe a disonorarmi, a tradirmi
fin con donne vili! Ma io sono una gentildonna, una De Mol, parente
dei De Mol che han la villa a Rivalta! Maria, la povera Maria, che morì
etica — un angiolo! — era mia seconda cugina....

— L'accompagni lei, Pieruccio....

— Peggio! Lasciarlo a casa con la cameriera, mio marito?... Non mi
fido! Capisce?

— Capisco.... — (Il cavaliere cominciava a diventarmi simpatico). —
Dunque, lo lasci andar solo, Pieruccio....

— Solo, no. Temo, dottore.... L'avesse visto ierisera! Oggi dorme: gli
ho data tanta camomilla! Ma la passione.... Se si getta sotto il treno?

A queste parole la povera donna contrasse la faccia in modo da far
rabbrividire. Se non che io ero sordo e cieco alla pietà, anche perchè
avevo compreso ch'essa voleva l'accompagnassi io, il suo Pieruccio, a
quel paese.

Spietato a dirittura mormorai: — Se l'accompagnasse la cameriera?

— Oooh! — La signora non dubitò che io scherzassi, ma si meravigliò non
tenessi suo figlio per più che un ragazzo. La passione lo ingigantiva
agli occhi materni; la passione.... e la lettura dei giornali.

— Sempre suicidi d'amore! Per me, io non voglio armi in casa. Pieruccio
desiderava lo schioppo per andar a caccia con Guido Learchi. Niente!
Gli ho regalato invece il binocolo....

Ah! il binocolo fu la mia salvezza.

— Stupendo binocolo! — esclamai; e assunta tutta la gravità possibile
parlai a lungo, da sapiente consigliero. — Nei giovani, signora,
l'ambizione di primeggiare supera ogni altra passione; vince, se
soddisfatta, ogni altro desiderio, ogni male. Il binocolo che lei
ha regalato al suo figliolo è davvero invidiabile in un luogo come
Varezze per scrutar il mare, la riviera, l'orizzonte, le signore e
le signorine. I giovinotti invidieranno Pieruccio. Le signore e le
signorine se lo contenderanno.... — (il binocolo se non Pieruccio) —
Ed è questo il mio consiglio: che lei lasci travedere al suo figliolo
il piacere che troverà laggiù; l'invidia che vi susciterà. Conosco i
giovani: son certo ch'egli partirà volentieri....

Io avevo corso il rischio d'infuriare la gentildonna e d'esser
assalito come capitava al cavaliere. Ma per fortuna anche stavolta
la mia serietà non la lasciò nel dubbio di una canzonatura; e la mia
esperienza nella medicina delle passioni dovè convincerla.

Infatti il giorno dopo Pieruccio partiva, accompagnato dal binocolo
invece che da me o dalla cameriera.

Anna Melvi ne fu dolente, chè perdeva chi le serviva da contraccolpo
alle chiassose lusinghe con cui tentava Roveni. Quanto a Ortensia, ella
trasse un sospiro di soddisfazione; disse: — buon viaggio! — e non ne
parlò più.

Ma chi lo crederebbe? La mia soddisfazione fu assai più grande!

Già più volte io avevo chiesto a me stesso: «Se il mio affetto non
è assurdo e insano, che farò quando, presto o tardi, saprò Ortensia
fidanzata? quando andrà sposa?» E avevo risposto con animo tranquillo:
«Farò come un fratello. Ne godrò».

Ebbene, il godimento che provavo per l'allontanamento di Pieruccio non
era forse quello di una gelosia cessata? Non avrei osato confessarlo,
ma mi aveva tenuto inquieto a lungo quello scimunito, che ricercava
invano lo sguardo di Ortensia; mi aveva turbato quel meschino ragazzo
che si era ridotto a vagheggiare il suo amore di notte, attraverso
la finestra chiusa e dal sito ove Giovannin il cieco stirava
dall'organetto l'«addio mia bella, addio»! Senza mai confessarlo a me
stesso, io avevo temuto che vagheggiata da Pieruccio Fulgosi, Ortensia
riflettesse come ella poteva già essere amata, più virilmente, da
altri; oscuramente io avevo temuto che questo solo pensiero in Ortensia
mi carpisse parte del suo affetto per me!


.... Fu dopo la partenza di Pieruccio che Eugenia, a vedermi la fronte
sempre più schiarita, si compiacque del mio miglioramento.

— Merito vostro, di voi tutti — io le dissi. — Sento il bene che mi
volete e non me ne sento più indegno. Come ricambiarvi?

— Restate qua con noi sino all'inverno.

— Impossibile!

Pur troppo il tempo volava e presto dovrei abbandonare Valdigorgo per
cercar lavoro, sebbene non sapessi nè dove nè come. Io non ero tal
possidente da vivere di sola rendita; nè speravo più rendite dagli
studi, a cui avevo rinunciato per sempre.

Eugenia riprese:

— Non parliamo di partenza adesso; ve ne prego anche per Claudio. Per
Claudio? — aggiunse sorridendo. — E Mino? E Ortensia?

Allora io le dissi: — Sapete che mi par d'avere una sorella in Ortensia?

— Fosse davvero! Anzi; trattatela proprio da sorella; correggetela de'
suoi difetti.

— Sono così bei difetti!

— No, Sivori. Ortensia mi dà molto pensiero per il suo carattere. È
eccessiva in tutto. A vederla, sembra sicura, sicurissima di esser
felice per tutta la vita e si direbbe che non si preoccupi di nulla, ma
poi, di tratto in tratto, senza che se ne sappia il perchè, ha certe
malinconie...; i famosi capricci. Ve ne sarete accorto anche voi,
benchè da poi che siete qui voi questo sia accaduto più di rado. Ma vi
ricorderete delle bizze che faceva da bambina a contrariarla. Adesso
per lei è una contrarietà intollerabile ogni volta che s'accorge che la
vita non possiam farcela noi a nostro modo. E a questo mondo bisogna
invece sopportare, soffrire. Ci son tanti doveri da compiere!; e la
nostra volontà non val nulla in quello che non dipende da noi. Vorrei
vederla persuasa di queste cose, per risparmiarle dolori più grandi in
avvenire. Ho torto?

— No — risposi.

— Per darvi un'idea del suo carattere: quando ero malata diceva con
ira al medico: «Voglio che la mamma guarisca». Voglio! Il medico e
la malattia dovevano ubbidire a lei. Io peggiorai; e allora fu per
parecchi giorni una disperazione muta, continua. Non mangiava, non
dormiva più, sempre al mio letto, e guai se il medico o Claudio o
Marcella tentavano di confortarla. Ma se io morivo?

Il discorso fu interrotto dal sopravvenire di Ortensia....




XII.


Però quelle parole di Eugenia m'impensierirono. Per la prima volta,
dopo, esaminai la mia condotta, meditai sugli obblighi che m'imponeva
l'amicizia, dubitai che uno squallido e sordido egoismo mi trascinasse
a colpa di cui un giorno la coscienza mi rimorderebbe. Egoista, io
cercavo dall'affetto di Ortensia un benefizio assecondando in lei
quelle tendenze che a giudicarle con senno e con lume d'esperienza
erano dannose. Volendo dimenticar me stesso cercavo di veder lei
spensierata, e volendo reprimere dentro di me un pessimismo mortale
cercavo quella sua serenità a cui tutto appariva bello e buono.
Infelice, io traevo rimedio da lei consentendo a una felicità fuori
della vita reale. Ma se io volevo bene davvero a Ortensia dovevo
esentarla dai pericoli di una infelicità futura; dovevo predisporla
agli urti della realtà, armarla contro le violenze del destino.

Eugenia aveva ragione. Il compito che la madre mi affidava, di
contenere nella figliola le facoltà e le illusioni pericolose, diveniva
per me un imperioso dovere per lo stesso affetto che mi ricambiava
Ortensia.

Come chi si rassegna a cosa inevitabile, deliberai dunque di ubbidire
alla mia coscienza, che ora mi pareva del tutto ridesta.... Oh la
coscienza! Perchè non mi avvertì dell'errore in cui cadevo? Che
precettore della vita potevo essere io che non avevo una fede? Senza
il conforto di una fede, a qual concetto e a qual sentimento della vita
potevo ammonire che non esprimesse il veleno di un pessimismo mortale?

A compier tale dovere temetti da prima di nuocere a me medesimo,
ora che mi sentivo ravvivare; poi (lo confesso come si confessa un
delitto), provai la soddisfazione appunto dell'adempiere un dovere
grave, e avrei detto che anche in ciò si rinforzassero in me le energie
dell'animo.

Se non che la fatica della mia volontà era poca.

È così facile intorbidare un'acqua limpida! M'era così facile, appena
succedevano in me rivolgimenti di malumore, ripetere a voce alta note
voci di pessimismo e di duolo, che ricorrevano per abitudine alla mia
memoria!

    Oh come orribil sei — mondo gentil!

Oppure:

      Ascolta, Azzarellina:
    La scïenza è dolore,
    La speranza è ruina,
    La gloria è roseo nugolo,
    La bellezza è divina — ombra d'un fiore.

O peggio:

                            .... Amaro e noia
    La vita: altro mai nulla, e fango è il mondo!

Ortensia protestava:

— Vede se ho ragione io di non volerne sapere dei poeti? Noiosi! Han
sempre da lamentarsi!

— Essi però han più ragione di te: essi han vissuto e guardato nella
vita.

— No! no! han torto! Non posso credere! Noiosi!...

Protestava, batteva i piedi, ma come chi s'impazienta a udire ciò che
potrebbe esser vero.

E le ripetevo:

— Tu vedi tutto bello e tutto buono. Presto imparerai che al mondo c'è
più cattiveria che bontà e che il brutto supera il bello.

— Dio! Dio! che uomo! — esclamava; e rimaneva sopra pensiero un
istante, guardandomi quasi mi ricercasse nel cuore quanto dolore e
quanta sciagura m'avessero condotto a creder così. Le restava come un
timor panico negli occhi.

Anche le dicevo:

— Tu sei facile alle impressioni, ma rifletti poco. Comincia dunque dal
riflettere su le impressioni degli altri: leggi.

— Leggeremo! purchè non sgridi, non rimproveri....

Ma di leggere non avrebbe trovata opportunità se non si fosse mutato il
tempo.

Al principio di settembre piovve alcuni giorni di seguito, con
autunnale ostinazione; e poichè non bastava cucire o ricamare a sbalzi
per passar la giornata, Ortensia dovè prendere un libro. Avevo vinto.
E qual migliore consigliere di un buon libro? Io ne sceglievo di quelli
che rappresentassero la vita qual è. Potevo così interrompere il triste
ufficio di ammonitore e quietarmi nella consuetudine che il maltempo
rendeva più raccolta e più cara, costringendoci a restar quasi sempre
in casa.

Però anche lei, la sorellina, aveva vinto oramai. Era così ubbidiente,
paziente, affettuosa! Io per lei sentivo rifluirmi nelle vene il sangue
della salute, nè mi bisognava più uno sforzo di volontà a bandire dalla
mente i pensieri maligni.

Mentre la pioggia or bruiva a pena a pena or squassava a dirotto,
dalla poltrona ov'ero adagiato io sogguardavo, con le palpebre un po'
chine, alla cupa linea boschiva, in fondo, tutta velata sotto il cielo
piovoso, e dinanzi, giù nel giardino, agli abeti densi, dall'innumeri
braccia ad arco e dalle esili vette immote a ricever l'acqua come Dio
la mandava.

Ortensia leggeva. Non leggeva male; rilevava anzi agevolmente il senso
e variava senza leziosaggine la bella voce, e di tratto in tratto
s'arrestava, colpita.

— To'! Questo è vero! Questo è bello!

Ma talvolta non coglieva giusta la pronuncia di parole, o non poneva
giusto l'accento tonico. Correggerla era tempo perduto.

— Si dice così — avvertiva io. — E lei:

— Si dice così, ma io dico a mio modo; mi piace di più!

E avanti impavida.

Sopravveniva Eugenia.

— Cerca Ortensia; cerca Ortensia.... Dov'è? con Sivori! Sempre con
Sivori! Ma non vi stanca?

— Voi vedete.... Mi mette di buon umore.

— Non ditelo a lei, che è capace di vantarsene, la cervellina!

— Sì, mamma, che me ne vanto!

Quando non avevo voglia d'ascoltare, abbassavo del tutto le palpebre.
Sognavo? No. Avevo in quest'affetto un legame alla vita; non era più
un'illusione: per quest'affetto muterei in una operosità determinata
e proficua l'attività del pensiero che male avevo usata in difficoltà
insuperabili, rodenti ed estenuanti. La vita non sarebbe più per me
una condanna; la morte non mi darebbe più un'apprensione continua;
l'avvenire non m'era più pauroso, perchè non avevo più da sopportare
danni e sventure senza che una voce mi dicesse: «sopporta se non per
te, per me!» E mi sembrava che nel mio avvenire sorgesse, con novella
aurora, il sole.

Intanto pioveva. Quando però la pioggia scemava, quasi snebbiasse,
Ortensia correva a prendere l'immane preistorico ombrello di tela
cerata verde, che sudavo a portare, e via, qua e là, quasi sempre non
dove la strada era buona, ma per strade fangose.

Immaginarsi la fatica! Le scarpe caricandosi di fango, diventavano
grandi e pesanti come case; nondimeno bisognava ubbidire alla
signorina.

Al terzo o quarto giorno di quel bel tempo, l'acqua cessò quasi per
uno stacco improvviso; cadde un fascio di raggi tra il nuvolo. Ortensia
gridò felice:

— Non piove più! Andiamo al Ponte del Crocefisso, a vedere la piena?

Io astrologavo.

— Tra poco ricomincia.

— No. Lei non se ne intende! Non vede che Monfalco è scoperto?
«Monfalco senza cappello, fa bello, fa bello»!

— Ma l'ombrello non farà male.

— Le dico che non piove più! Sono pratica io!

Via dunque senza ombrello, alla volta del Ponte.

Ella provava la stessa gioia che traeva i passeri di sotto il tetto
a litigare, a garrire e a bagnarsi, o forse delle piante e delle erbe
che si asciugavano ricreate. Cadeva una luce pallida, che si sarebbe
detta umida anch'essa a vederla sull'erboso velluto del clivo; finchè
a levante trasparve, si colorì, si delineò, s'avvivò a un tratto, andò
attenuandosi e scomparve, l'arcobaleno.

— L'iride! — aveva esclamato Ortensia. — Glielo dicevo? Non pioverà più!

— È già sparito. Noi torneremo a casa molli fracidi.

Infatti da mezzodì avanzava una schiera d'altri nuvoloni, più neri,
che avrebbero persuaso un eroe romano a tornare indietro e che invece
attraevano alla meta la mia compagna. Ci arrivammo, come Dio volle, a
osservar l'acqua torbida che passava gemebonda sotto il ponte, superava
enormi massi alle rive, piegava i giunchi e le canne da cui l'oscura
vôlta era invasa. Da lato, più gaia, chiara e spumeggiante, precipitava
nel torrente l'acqua che un canaletto formato d'asse riceveva da un
serbatoio in alto. La chiesuola a capo del ponte e a ridosso del monte,
usciva candida dal verde folto e cupo, e dinanzi alla porta, più bassa,
aveva un piccolo portico.

— È uno spettacolo stupendo! un paesaggio stupendo! — Ortensia ripeteva.

Io guardavo il cielo livido, plumbeo.

— Ortensia, ci siamo!

— Uhm! Comincio a crederlo anch'io! M'è caduto un gocciolone sul naso!

Ci rifugiammo, di corsa, là sotto il piccolo portico.

Ora quasi mani invisibili con infantile divino sollazzo rovesciavano
dal cielo secchie a furia; fitta fitta, grossa grossa, scrosciava la
pioggia: precipitava; piegava ramoscelli e rami; penetrava tutto, si
raccoglieva in rigagnoli, correva, allagava; e sotto quel chiasso il
rombo sinistro del fiume e il fragor della cascata.

La breve zona asciutta, ove eravamo, assumeva in tale diluvio, in tale
violenza, un'apparenza di protezione miracolosa; e a guardar per la
grata nell'oratorio, veniva da quel silenzio di là dentro, da quel
senso di chiuso, da quella penombra in cui giaceva il Cristo di rozza
pietà, una promessa di pace contro tanto fracasso.

Ortensia guardò là dentro anche lei; poi sorrise a riveder l'intemperie.

— Come si sta bene qui! — Ascoltava.

A me una voce diceva: «Per due anime concordi c'è sempre un asilo».


E il giorno dopo:

— Che piova un poco, pazienza! Ma così! — Ortensia batteva i piedi per
l'ira. Soggiunse:

— È ora di finirla! Non ha desiderio d'un po' di sole anche lei?

Ebbene, sì, anch'io desideravo il sole! Con un piacere, con una letizia
lo desideravo, quale non avevo provata forse mai in mia vita.

Oh il sole! il sole!

Comprendevo la gioia che del sole avrebbe Ortensia; e dal medesimo
nostro desiderio apprendevo che la nostra consuetudine era divenuta
l'affinità spirituale da me voluta; io sentivo che finalmente godrei
del sole come Ortensia, con Ortensia.




XIII.


Il sole! Il sole!

.... Ortensia, là in mezzo al prato, con la gonna bleuastra e il
corpetto chiaro, sorgeva evidente dal verde e contro il verde; e l'aria
là in mezzo sembrava più luminosa, ed essa una forma di vita più viva
d'ogni altra e più bella.

— Ortensia! — Io la chiamai a voce alta, compiacendomi del mio grido.

— Che cerchi, Ortensia?

Non rispondeva; faceva pochi passi, l'occhio intento a terra. Ma
avvicinandomi, compresi.

— Cerchi la buona fortuna, per me?

Rispose sorridendo: — Sì.

— Non la troverai!

— Io? — esclamò col tono d'impazienza e d'ira che per giuoco assumeva
spesso. — Io non la troverò?

— Nè tu, nè altri. Del resto, non so che farmene della fortuna!

Scherzavo; ero lieto. Ella ne fu certa e sorrise, esclamando:

— Dunque il trifoglietto per l'amore!

— Che sai tu dell'amore e de' miei amori?

— So che lei un dì o l'altro prenderà moglie e che....

— Oh se per questo — interruppi —, non lo troverai il trifoglietto
dalle quattro foglie!

— Io lo troverò anche se lei non prenderà moglie! Lo voglio, e basta!

Ma là non ce n'era di pronto al suo sguardo; e sapeva dove la fortuna
ne nascondeva.

— Venga con me!

Per un viale tortuoso, fra le macchie, si giungeva a un prato estraneo
al giardino, in cui alcune donne risciacquavano il bucato in una
cisterna. A questa recava l'acqua un piccolo fosso, queto queto, alle
sponde del quale cresceva l'erba e abbondava il trifoglio.

Le donne ci osservarono tra le file dei lenzuoli stesi su corde da palo
a palo; poscia ripresero il cicaleccio e lo squasso.

— Sarà meglio la cerchi io per te, la fortuna! — dissi io.

— Avanti! a chi la trova!

E andavamo adagio adagio, lungo il piccolo fosso.

— Una sposina per Sivori: bella...., buona....

Quindi passando rapida, come soleva, dal pensiero presente a un
pensiero o a un ricordo che apparentemente non aveva con quello uno
stretto legame, Ortensia aggiunse:

— Anna.... Oh! io la disprezzo, Anna!

— Adesso....

— No, sempre; anche prima che lei venisse quassù!

— E l'accompagnavi a trovar Roveni?

— Insisteva tanto! Poi, non facevo niente di male, io!

— Ne sono convinto, di te. Ma Anna che faceva?

Mi provai ad attenuare nel tono della domanda, non la curiosità, bensì
il timore che m'induceva a interrogarla. Quasi non osavo guardarla in
faccia.

— Non so...., non posso dir nulla....

— Non vuoi dirlo!

— Non posso dire quello che non ho visto.

— E allora perchè accusi?

— Perchè...., perchè quel giorno dei pizzicotti, io scappai a veder
lavorare in fabbrica. Quando tornai e fui sotto la finestra dello
studio, sentii che Roveni sgridava ad Anna....

— Cioè?

— Diceva piano: «C'è Ortensia....» Capisce? Era lui, Roveni, che doveva
sgridare ad Anna! Dunque, mi pare....

Io, senza più titubanza avevo fissato lo sguardo negli occhi di lei per
scoprirne tutto il pensiero; nè riuscendoci, perchè volevo più del suo
pensiero, sentii il bisogno di rimproverarla ancora.

— Tu ascoltavi, sotto la finestra!

— No! glielo giuro!

In questo mentre una delle donne con la gerla piena di biancheria
veniva verso di noi. Salutò, si fermò e chiese con faccia franca:

— Cosa cerca, signorina?

— Cerchiamo fortuna, Teresa!

— Eh non ne han bisogno loro! — disse la donna sorridendo un po'
maliziosa. Ma Ortensia, ingenua:

— Non ci credi, tu, nel trifoglietto dalle quattro foglie?

E l'altra guardando a me;

— La povera gente non ci crede in queste cose!

— Male! Se tu ci avessi creduto quand'eri ragazza, adesso non faresti
più la lavandaia; saresti contessa o duchessa.

— Oh ne trovavo tanto anch'io, quand'era giovane! — confessò la donna
intanto che riprendeva il sentiero. — Ma sì! Ci vuol altro!

Per dire qualche cosa, io dissi:

— Hai sentito? Andiamo, che è tempo perduto.

— Nossignore! — esclamò Ortensia. — Io ci credo!

Così proseguimmo; lei dimentica del discorso di prima, e io tornandoci
in segreto, quasi per forza, e con un sentimento di profanazione.

Aveva appena diciassette anni: che le avevano appreso i sogni? le
letture? le compagne? l'esempio di Anna? Quanto sapeva, insomma....,
dei piaceri e delle brutture dei sensi?

Possibile che dell'amore non presentisse quei diletti che il mistero
ingrandisce alla fantasia nelle prime commozioni del sangue? Possibile
non avesse pensato che certe «brutte cose» diventano lecite e
desiderabili solo per la benedizione del prete e per il vincolo della
legge?

Che turbamento avevano lasciato nell'animo suo le audacie della
Melvi con Roveni? Che cosa, a quelle parole, terribili per me e
sollecitatrici per lei: «C'è Ortensia....», aveva immaginato? un
bacio?... soltanto? Ciò che poteva aver immaginato essa cercavo
d'immaginar io; e ora mi pareva eccessivo il mio pensiero, e ora
limitato troppo; e avrei voluto chiarirmi con inchieste che non sapevo
nè dovevo fare: il senso di profanazione s'accresceva entro di me a un
ribrezzo quale per una indagine vergognosa.

La guardavo. Sì, sì, era affatto dimentica del discorso di prima: il
sole le splendeva nei capelli; cercava, bambina, il trifoglietto dalle
quattro foglie.

Io, uomo e corrotto, non sapevo neppure perchè temevo tanto; edotto
dalla scienza, non sapevo perchè ora vedessi un male in una necessità
fisiologica, se qualche imperioso moto del sangue e dei sensi
richiamasse in Ortensia immagini sensuali. Temevo; soffrivo; e mi
consolavo a guardarla.... Mi ripetevo che voci di colpa erano giunte
al suo orecchio, ma non all'anima sua; e io avevo ben visto in lei il
contrasto fra la voglia puerile di mostrarsi perspicace e il pudore
istintivo che le faceva parere enorme quel che ricordava; il lume degli
occhi, mentre parlava, e il lieve colore passato nelle sue guance,
subito avrebbero dovuto accertarmi che a lei ripugnava rimeditare ogni
impurità, proprio per un pudore d'istinto; per uno oscuro sgomento
dello spirito; per una nativa repulsione da ciò che l'intelligenza le
aveva appreso senza volere. E la stessa sua attività fisica....

— Ebbene? Non dice più nulla? — mi chiese tutta contenta di
costringermi a pazientare con lei nella ricerca. — A che pensa? Ohe!
signor dottore!...

Ma repentinamente io avevo osservato.... Gridai: — Là! — Nè avevo
compiuto il monosillabo che Ortensia, con più alto grido di gioia,
raccoglieva il quadrifoglietto, al margine del fosso.

— L'ho visto prima io — feci rallegrato, più che dal caso, da quella
allegrezza di lei, che bastava a dissipare dalla mia mente e dal mio
animo l'ultima ombra.

— No, prima io! Mi chinavo a raccoglierlo proprio quando lei ha detto:
— Là!

— Non è vero!

— È vero! — S'inquietava. Finchè, rabbonita, mi disse:

— A lei: glielo offro.

— Non lo voglio! Sono io che l'offro a voi, signorina, per ricordo, per
augurio, per gratitudine, per omaggio.

— Auff! — Diventando minacciosa, gridò: — Lo butto nell'acqua!

— Guai! la fortuna si vendicherebbe di tutti e due: anche di me che non
l'ho cercata per me.

— Dio! Dio! Che pazienza!

Ma infine ebbe una buona idea.

— Leveremo a sorte chi debba conservarlo; benchè sia di tutti e due.

La sorte favorì Ortensia; e io godetti anche di questo!


Ero dunque riuscito nell'intento di attenuare la mia esistenza, così
e così ricuperavo la vita con piena letizia, e dissipavo ogni fosco
pensiero e obliavo? O dovevo al sole la novella gioia? Che deliziose
ore riebbi nel giardino di Moser! Rivedendomi nei giorni del mio
rinnovamento, con che cuore rivedo il bel luogo!

Verso nord acacie e robinie e alberi in ischiera disegnavano l'erta,
con la strada del vecchio convento; e più oltre, riprese di boschi.

Alla parte occidentale, era un confine di siepi, tigli e platani: a
mezzodì la catena di monti in linea uguale, netta, tagliava il cielo;
simile a un limite remoto ma preciso. E da questo limite, d'un cupo
verde, alle ore meridiane sormontavano nel cielo cristallino nuvoli di
bambagia lucente al sole, che cadevano all'ombra delle montagne occidue
con pallore improvviso. Più spesso, sorgevano vapori bianchi, quasi
segnali d'una terra ignota e invisibile. Sopra, nello spazio di cielo,
passeri traversavano, pari a frecce, e le rondini esercitavano obliqui
voli e volteggiamenti.

Là dentro, nel giardino, ricevevo adesso impressioni di cui non credevo
più capace il mio spirito; mi beavo nell'amore della campagna. Vedevo
che riflessi metallici il sole traeva dalle foglie lisce delle magnolie
e dei lauri; come penetrava radioso tra il folto degli abeti; che toni
gialli suscitava dalle acacie e dai tigli; che denso e lieto verde gli
opponevano le tuje; di che sovrano fulgore investiva i fiori e allagava
il prato. Poi, di quelle piante conoscevo tutte le attitudini e le
movenze: dai molli abbandoni nell'aria mite, alle agitazioni penose
nella furia del vento. Anche avvertivo effluvi di profumi semplici e
commisti, alcuni dei quali da me non avvertiti mai. Certo, in quella
famiglia di piante ed erbe conoscevo pur dei rami che intisichivano,
e steli che pativano, e fiori che perdevano petali; ma tali indizi di
infermità e di morte sparivano dal mio sguardo confusi in un vasto e
complesso aspetto di giovinezza, di vita intensa, feconda, continua,
gioiosa: fiori e verde, luce e calore, giovinezza e amore!

Il sole! il sole! Finalmente nell'eterno splendore che avvolgeva
tutte le cose io rivedevo l'energia della vita universale e nella
vita universa tornavo a sentire me vivo. Al cielo, che bianco intorno
al divino lume diventava con insensibile gradazione del più puro
cobalto e del più puro indaco, tendeva da tutta la terra un'anima
sola, letificata: e in quella letizia comunicavano con voci udibili
e con voci inaudite le anime di quanti corpi volavano per l'aria; le
anime di quanti corpi correvano e indugiavano su la terra, o serpevano
tra l'erba, o si ricercavano sotto terra; le anime di tutti i fiori e
le anime d'ogni natura vegetativa; le anime delle acque fluenti, dei
fuochi e dei vapori latenti; le anime in tutte le forme ancora ignote
ad occhio umano, e l'anima mia. E per l'addietro io avevo infranto
in me il vincolo di tale comunione! Per essere felice, m'ero staccato
dalla universale vitalità; al lume del sole avevo creduto poter opporre
il lume del mio pensiero, e vivere! Pazzo!

Ora io mi gettavo su l'erba col gaudio di un bambino che ritorni tra
le braccia della madre. Navigavo con lo sguardo per il cielo fin dove
lo sguardo poteva resistere, e ascoltavo ogni più debole suono, e
addentrandomi con lo spirito nelle sensazioni molteplici, smarrivo
felice la continuità del mio pensiero. Oh non pensare! non pensare mai
più! e vivere!

Nè pensavo ai filosofi che predicarono il benefizio del tornare
all'amore della terra e della campagna: sentivo in me una virtù
superiore alle loro concezioni.

E non pensavo al piacere di chi va per i campi in traccia della sua
scienza di cause e di effetti, nè alla consolazione del poeta solitario
il quale chiama cielo e terra a testimone del suo amore.

Perchè io sapevo di una vita più viva, di una consolazione più pura,
di una gioia più umana e naturale insieme: quella della fanciulla che
viveva meco là fuori, nel giardino, con finezza sensitiva, con anima
ignara, con intelligenza serena. Per Ortensia tutto viveva; a lei tutto
parlava, senza sua riflessione, spontaneamente. Strapparla via di là,
a un tratto e per sempre, sarebbe stato come recidere un fiore.

Ella ne recideva, dei fiori, per adornarsene; ma alcune volte l'udii
dire: — peccato! —; e altre volte notai che dalla pianta non staccava
il fiore più bello.




XIV.


Chi mi richiamava a cose più gravi?

Moser a vedermi «così chiaro», come egli diceva, diventava più chiaro
anche lui.

La sera, di ritorno a casa, m'abbracciava, esclamando:

— Te lo dicevo io? L'aria di Valdigorgo fa miracoli! Non ti resta che
abbandonare per sempre Spinoza e compagnia, e sarai l'uomo più felice
del mondo!

Quanto a lui, Moser, continuava la sua vita di lavoratore indefesso
e fiducioso. E gli argomenti che egli adduceva a sostegno della sua
fiducia, mi persuasero a poco a poco che la disparità di criteri fra
lui e Roveni indicasse in Roveni un po' di gelosia per la superiorità
di Moser. Il direttore avrebbe voluto primeggiare in tutto e su tutto,
nell'azienda; dominare anche il principale, perchè tal era la sua
natura; di qui il suo malcontento.

Così mi tranquillai, e tranquillato non pensai più agli affari di
Moser. Solo, ad accorgermi che negli occhi di Roveni persisteva
un'ombra, ne riferii il motivo al dissidio, lieve del resto, che egli
aveva con Claudio. Del resto, all'infuori di quell'ombra, la quale
poteva essere anche indizio di stanchezza, nulla appariva di mutato
nelle abitudini e nelle attitudini del giovane ingegnere. Mi par di
vederlo allorchè veniva a noi, la sera, dallo studio di Moser, là dove
l'aspettavamo. Si arrestava su la soglia della sala o della terrazza,
quasi a prender possesso della situazione. La sua prima occhiata era
diritta alla mia volta; ma non me ne meravigliavo, perchè di solito
ero nel gruppo giovanile, e di là prorompevano le grida che sfogavan la
lunga attesa; applausi di Anna e Ortensia; rimproveri a mezza voce di
Marcella; comiche esclamazioni di Guido.

— Che si fa? — domandava, sembrava comandare Roveni.

Se gridavano _polka_ o _waltzer_, egli afferrava, senza indugio nella
scelta, o Anna o Marcella o Ortensia, e trasportava la ballerina
seguendo la novella foga della signora Fulgosi, sotto le cui rapide
mani il pianoforte scontava le colpe del cavaliere.

Veramente Roveni rideva poco o punto, e per me sarebbe stato non
bell'indizio se non ci fossimo trovati in mezzo a compagni che
ridevan tanto. Mi pareva ch'egli dovesse sentirsi di tempra diversa
e più forte. Sorrideva a pena pur quando Ortensia voleva strisciar il
_waltzer_ con il cavalier Fulgosi e il povero gentleman era costretto
a scomporsi e ricomporsi alle norme dello strascico musicale, che la
moglie protraeva per dispetto.

Talvolta però scherzava anche lui, l'ingegnere. Non di rado si
schermiva dai giuochi e attaccava discorso con le signore e con i
soliti contendenti politici, il cavaliere e il vecchio Learchi. Mi
chiamava allora senza badare ad Anna, che l'avrebbe sempre voluto al
suo fianco.

— Qua, dottor Sivori! È vero o no che in paese è corsa la voce....

Serio, mi obbligava ad attestare una strampalata notizia di sua
invenzione, la quale era un po' scandalosa e faceva sobbalzare per le
risa l'adipe della Melvi madre. Oppure dal gruppo degli uomini diceva a
voce alta verso di me: — Me n'appello al dottor Sivori! È vero o no che
la guerra è nella natura delle cose? È vero o no che secondo Darwin, o
Spencer che sia, la prevalenza della forza è la legge dell'esistenza
universale? Dunque i fautori della pace universale sono i peggiori
nemici della società. I socialisti poi...., a domicilio coatto! in
galera! mitraglia!

Io assentivo allo scherzo, pur osservando che anche in questo si
rivelava l'energia dell'uomo.

Il vecchio Learchi grugniva: — bravo! —; e il cavaliere spalancava le
braccia.

— No, dottore, no!... Non faccia _bonne mine à mauvais jeu_! Stasera il
nostro bravo ingegnere è un po' _farceur_. Prima di tutto, confonde i
socialisti con i più nobili, più puri pensatori della pace universale!
Eppoi...., eppoi condannare _sans façon_ tutti i socialisti,
condannarli in nome della scienza...., ohibò...., è un'eresia! La
scienza è amore!

E giù uno sproloquio per finire con la libertà nell'ordine e viceversa.
Ma parlava con arte il cavaliere, mentre ascoltava e osservava sè
stesso. Il suo gestire era effetto di lungo studio, perchè gli altri
ascoltatori ammirassero i polsini, i gemelli nei polsini, gli anelli
delle dita, il candore e l'arco delle unghie. Ed ora tendeva il braccio
agitando due o tre volte la mano aperta a dita aperte; ora col gomito
nel braccio della poltrona abbandonava la mano fuor del polsino quasi
fosse sostenuta da quello; or appuntava all'avversario l'indice teso
fuor del pugno mollemente socchiuso col pollice a contatto del medio;
or apriva ad arco ambedue le braccia e concedeva la vista d'ambedue le
palme nell'atto del porgere....

Bisogna anche dire il perchè da quando era stato bandito Pieruccio
l'eloquenza del cavaliere navigava per il _mare magnum_ della
pacificazione sociale. Da che moveva in lui, a che tendeva il desiderio
di così vasta idealità?

Moveva dalla guerra domestica; intorno a cui informavano le Melvi. La
lontananza di Pieruccio aveva sollevato l'impenitente Don Giovanni,
il _vieux marcheur_, da un grave peso, dal timore di scandalizzare
il figliolo; e un giorno la signora l'aveva sorpreso mentre egli
affrettava gli approcci alla facile fortezza della cameriera. Questa,
bandita a sua volta, era andata rivelando per il paese le velleità del
padrone e la gelosia frenetica della padrona; onde chiacchiere e risa.
Il ridicolo!

La famiglia Fulgosi nel ridicolo!

— Colpa vostra: vergognatevi! — diceva la signora.

— Colpa vostra! — ribatteva il marito. — Siete nervosa nervosa nervosa!
E bisbetica! e accattabrighe! Gentildonna in apparenza; in realtà,
povera donna! Sì: povera donna!; lo ripeto senza tema di essere
smentito: povera donna!

Senza smentire, la gentildonna scagliò una spazzola a scomporre
l'accurata pettinatura della barbetta maritale.

Onde l'idea di fondare in Valdigorgo il «Club della caccia» con
inaugurazione al 20 settembre. Sissignori: dalla guerra famigliare
nacque nel cavaliere il desiderio di portare la pacificazione sociale
a Valdigorgo.

Dividevano il paese: socialismo germinante fra gli operai della
fabbrica Moser; moderatume governante in municipio con irremovibile
fede nel consiglio: «Adagio, Biagio!»; codineria collegante il grasso
priore al non men grasso e più cocciuto Learchi, ai quali tenevan
bordone clienti o satelliti in buon numero.

Anche lassù covava dunque l'odio di classe. Covava? Generava nelle
osterie, nel caffè di mezzo e nel caffè grande, lunghe e feroci
discussioni, che alla lor volta partorivano odii personali, indegni
del vivere civile, dell'amor di patria e dell'alta politica quale
insegnarono Cavour, Bismarck, Gladstone, e quale insegnava il cavalier
Fulgosi.

La pace è il maggior bene dei popoli, dei paesi, di un paese! Il
cavalier Fulgosi nel caffè grande esortava al bene di Valdigorgo:
«Primo passo, unitevi, o cittadini, nel nome dello _sport_!» Solo
_sport_ a Valdigorgo era la caccia. Ebbene: in un club ove si
raccogliessero per amor della caccia avversari d'ogni sorta, quanti
dissidi potrebbero esser composti, quante questioni risolute, quante
diatribe mitigate, quanti danni riparati, quanti vantaggi provveduti!
Perciò l'idea del cavaliere comprendeva la sublime elevazione di un
volo lirico: dall'amor della caccia all'amor della pace, all'amor del
paese, all'amor della patria tutta! Il proposito poi d'inaugurare il
nuovo club nel giorno anniversario della compiuta unificazione della
patria con la capitale Roma, non aveva forse qualche cosa del moderno
machiavellismo cavouriano, bismarchiano o gladstoniano? Come potrebbero
esimersi dal partecipare alla festa nazionale cacciatori d'ogni sorta,
fossero pure socialisti o clericali, se l'invito apparentemente non
chiamava che a festeggiare l'amor della caccia e della cacciagione?
Fin il sindaco, che cominciava a dubitare della sua resistenza nella
onorifica carica da molti anni occupata, ascoltò il consiglio del
segretario:

— Appoggi! appoggi! L'idea del cavaliere è buona.

Ma segretario e sindaco, poveri ingenui, ignoravano che cosa meditava
il cavaliere! (Alle prossime elezioni....) Intanto essi favorivano. E
il comitato presieduto dal cavaliere si mise a raccogliere soci; e un
comitato di signore s'adoperava ad accumulare premi che rendessero più
gloriosa una gara di tiro nel dì solenne.

Se non che non cessavano le battaglie nella famiglia Fulgosi e nelle
vicinanze. La signora Fulgosi dubitava che la cameriera attirasse il
marito in paese e faceva ancora volar le spazzole. Inoltre al signor
Learchi padre bastava, per politica, bere, mangiare, pipare e predicar
la castità ai rondoni....

Diceva: — Cacciatore è chi va a caccia; io a caccia non ci vado; quindi
del suo club, stimatissimo signor cavaliere, non so cosa farmene.
Religione ci vuole! Altro che caccia!

A parte la religione, l'ingegner Moser non andava più a caccia;
l'ingegner Roveni non aveva tempo di andarci; Sivori — l'illustre
pensatore — che cosa poteva cacciare? Eppure eran stati dei primi ad
associarsi. Perchè? Per vantaggio del paese, per amor della patria
tutta!...

.... In uno di quei giorni in cui si faceva scarrozzare a spese del
futuro club, il leggiadro cavaliere piombò alla villa mentre io ero con
Ortensia ed essa stava leggendo.

— _A quelque chose malheur est bon_! — egli disse entrando nella sala.
— Dolentissimo di non aver trovato l'ingegner Moser....

— Il babbo non torna che domattina — l'interruppe Ortensia.

— Me l'ha detto la signorina Marcella.... Felicissimo però, se
non disturbo, di mettermi al coperto e trattenermi in così amabile
compagnia. Come vedono, torniamo da capo. — Poi in accento toscano: —
Il tempo si rimette.... a piovere, Dio bonino!

Sorgeva infatti un nuvolone nero.

— La signorina leggeva? Ah! Dickens! Lo conosco poco, a dire la verità.
Non è uno de' miei autori. — E strizzandomi l'occhio: — Io preferisco
De Koch.

Gli chiesi:

— Come va il club?

— _All right_! — Mi prese a braccio per susurrarmi in modo che
Ortensia udisse: — Bisogna persuadere l'ingegner Moser ad accettare la
presidenza effettiva.

— Saremo invitati anche noi alla festa? al banchetto? — domandò
Ortensia.

— Invitate, sì: diavolo! Ma banchetto, no! Un _lunch_....

— Con molte paste!

—.... e _farewell_!

— Chi fa il discorso?

Sorrise.

— Forse io....; si capisce: per non urtar nessuno, al 20 settembre, ci
vuol tatto, _savoir-faire_.

E poichè tuonava:

— Niente paura! Sempre non è seren, sempre non piove!

Ma Eugenia e Marcella chiamavano

— Ortensia! Ortensia!

Marcella correva al piano di sopra ove il vento sbatteva vetri e
finestre.

— Una nuvola che passa! — garantì il cavaliere seguendo Ortensia, che
usciva, con gli occhi mollemente pecorini. — Quindi scosse il capo per
asseveranza a quanto diceva. — Sempre più bella, quella ragazza! Ce
ne sono delle più belle?... Grazie! Ma bellezze che non dicono niente;
Ortensia invece.... che simpatia! che _charme_! Eh eh! Il mio Pieruccio
non aveva poi tutti i torti.... Solo, alla sua età le ragazze sono
pericolose; meglio le signore, per imparare ad amare. Laggiù a Varezze
non gli mancherà occasione di far pratica, a quel ragazzo!

Una pausa. Eppoi:

— Tornando a Ortensia, beato lei, dottore!

Io, che guardavo fuori, al tempo, mi rivolsi con un'occhiata feroce. Ma
egli continuò:

— Lei è un uomo superiore ad ogni sospetto, superiore in tutto. Su di
lei non è possibile far malignità, è inutile fin ripetere: _Honny soit
qui mal y pense_. Voglio dire che lei può gustare tutta l'amabilità
della signorina senza dar la minima ombra; la loro è un'invidiabile
amicizia, un'_entente_ semplicemente cordiale. Però mi consenta dirle
anche che se Ortensia avesse solo qualche anno di più....

— Lei scherza! — feci io, aspro.

— Non scherzo niente affatto! Che a lei questa mia idea non sia
venuta, è naturale, perchè lei è un uomo superiore. Ma per me, non
ci sarebbe niente di strano; anzi ci sarebbe da rallegrarsi d'un così
bel matrimonio...., fattibile, ora aggiungo, fattibilissimo pur con la
differenza di età che ci corre fra la signorina e lei.

Non scherzava il cavaliere, e che piacere mi fece!; come di una
gratissima improvvisata. La mia antipatia per lui finì d'un tratto. Non
era un uomo sagace?

— Che acquazzone! — esclamai.

— Una nuvola che passa. Ma senta: un mio amico, il commendatore
Fiscaglia, ha sposato, a cinquant'anni, una ragazza di ventidue; e sono
felici, con un bel maschiotto.... La questione sta nella scelta; nel
volersi bene....; purchè, intendiamoci, si sia ben portanti e sani....

Trasse l'astuccio dello specchietto, e pareva dire: «Se io fossi
vedovo!»

— Lei, dottore, non ne conta cinquanta delle primavere. Quante ne
conta? Trentasei, trentotto? Ebbene, francamente, senza complimenti,
per la pura verità, se io fossi nella signorina Ortensia io non
esiterei un istante nella scelta, tra lei e....

A questa parola di «scelta» io mi era rivoltato d'improvviso,
fissandolo non so come; come chi aspetta una cosa inaudita, come chi
minaccia un guaio a un incauto.

Ma il cavaliere aveva già preso lo sdrucciolo, e sebbene avvertisse il
passo falso dovè tirare innanzi.

—.... non esiterei nella scelta tra lei e l'ingegnere Roveni.

Roveni?... Ero pallido, immoto nella persona e nello sguardo. Il mio
stupore, forse più che altro, esprimeva il dolore profondo d'un animo
generoso colpito a tradimento. E al dolore sottentrava irrefrenabile lo
sdegno.

Con il presentimento di una battaglia più dura di tutte le altre, il
cavaliere aveva tolte dall'astuccio le sole armi che potessero levarlo
d'imbarazzo: lo specchietto e il pettinino; e con tutta la disinvoltura
che potè assumere, con la più tenera occhiata de' suoi occhi pecorini,
con l'ingenuità di chi spera ancora di riparare dopo averla fatta
grossa:

— Che sia poi vero quello che si dice? — domandò.

Io l'investii:

— Si dice?...

Più pallido di me, tenendo il pettinino nella destra e lo specchietto
nella sinistra, a mezz'aria:

— Non assumo alcuna responsabilità — mormorò: — Nessuna responsabilità
delle chiacchiere altrui.... Si dice, dicono, lo dice anche la mia
signora, che la signorina Ortensia sposerà.... l'ingegner Roveni.

Stavo sempre immobile, quasi aspettando ancora. L'altro, al mio
silenzio, si smarrì del tutto, precipitò sino in fondo.

— Sarebbe un matrimonio già combinato....

Allora io gli gettai in faccia una sola parola:

— Sciocco!

E tornai a guardare il cielo. Fremevo, cieco d'ira; tremavo; non vedevo
più l'altro, che balbettava:

— Ma.... ma...., dottore.... È un'offesa....

Ancora tacqui. Durante il nuovo silenzio freddo e pesante il poveromo
si chiedeva che cosa gli restasse a fare. Intascare l'astuccio....
E poi? Mandarmi i padrini. Se no, la dignità del futuro sindaco di
Valdigorgo correva un rischio terribile. Un _gentleman_ a rischio di
parer vile! Ma, d'altra parte, urgeva non comprometter la pelle. Che
fare, dunque? Ah l'ingegnoso diplomatico che trovata ebbe!

Arditamente e solennemente disse:

— Dottor Sivori: lei mi ha offeso; lei ha offeso.... un vecchio!

Quasi disperato, per salvarsi, riconosceva ciò che altrimenti gli
sarebbe stato più grave di ogni insulto: si confessava vecchio!

Ma non solo per questo io ruppi in una risata ironica, mentre Ortensia
stava per rientrare....

E a veder Ortensia, il cavaliere, come ricuperasse l'anima che il
mio riso respingeva su l'abisso, con uno sforzo sublime di spirito,
mi lasciò, andò alla volta della ragazza, e varcando la porta salutò
franco:

— _Au revoir_, signorina!




XV.


— Il signor Oliviero mi piace! mi piace molto! — disse Ortensia
riprendendo il romanzo e rimettendosi al solito posto, contro alla
porta della terrazza.

Ancora su la soglia di quella io le voltavo le spalle, impietrato sotto
il peso della cosa enorme: l'_amavo_!

— Dove siamo rimasti, Sivori?... Prego! Stia attento qui, adesso. Il
mondo non casca più e il cavaliere, grazie al Cielo, se ne è andato!...
_Au revoir_!... Ah! ecco dove eravamo.... Senta dunque.

Riprese a leggere. Io non osavo riguardarla. D'un tratto, la
guardai...., in piena luce; nella luce d'una beltà divina. E non era
più come una sorella.... Destinata in moglie a Roveni.... L'amavo! io
l'amavo!

Tumultuarono in me, sotto il peso della cosa enorme, in quella luce di
rivelazione, sentimenti mal definiti e violenti: gelosia; rabbia quasi
per una sanguinosa offesa; dolore quale di chi patisce il furto di ciò
che ha più caro....; strazio: Ortensia mi aveva ingannato! Tutto quel
tumulto, tutto quel peso enorme mi travolse come nella rovina estrema
della mia esistenza; mi sconvolse e mi oscurò il pensiero intorno a
un'idea sola, superstite, viva e fugace come un lampo: ucciderla!
Con una mano afferrai la porta della terrazza, mi trattenni colla
sensazione di chi si afferra a uno sterpo sul lembo di un precipizio,
con la sensazione che avevo provata un'altra volta, al folgorare nella
mia mente di quella stessa idea; ma il mio terrore fu vinto da quello
sforzo, fu convertito quasi in una muta ilarità, che mi si agghiacciò
in faccia.

Ortensia, al volger d'una pagina, disse:

— Basta, signor Oliviero!; sono stanca. — Poi: — Che è stato? — esclamò
balzando in piedi. — Il sorriso brutto! Perchè?

Proruppi:

— A questo mondo tutto è possibile! Ogni errore, ogni colpa, ogni
vigliaccheria, ogni infamia! È fin possibile che tu m'inganni; che tu
sia falsa!...

Alle mie parole subito il volto di lei dimostrò uno stupore così
doloroso, un'angoscia tale di ingiusta accusa, che fui costretto a
contenermi, pentito, dall'eccesso della passione. Ella domandava:

— Perchè mi dice così?

Era atterrita

— Non spaventarti — risposi con viso diverso ma con sorriso sempre
ironico. — Una nuvola che passa.... Ho appreso una bella notizia....
Solo, mi è spiaciuto apprenderla da altri, non da te.

— Quale notizia?

— Che l'ingegner Roveni...., forse o senza forse....

— Anche lei! — m'interruppe riavendosi e tendendomi un dito agli
occhi, al modo di Mino quando incolpava qualcuno. — Anche lei?! Da lei,
questa, non me l'aspettavo! No, no! non me l'aspettavo! — essa ripeteva
sdegnata.

Triste io, e incauto, procedetti al solo rimprovero che potevo muoverle:

— Però tu hai detto: «anche lei!» Dunque molti lo dicono, e io non lo
sapevo! Io non sapevo quel che sa il cavalier Fulgosi!

— Non è vero! Non è vero! — esclamò battendo i piedi.

Ed io a insistere, immiserendomi nel mio stesso affanno.

— Vero o non vero, io non lo sapevo!

Stette zitta un po', e poi disse:

— Senta: lei mi rimprovera che non rifletto, che sono sventata.... Ha
ragione. Ma lei di me ha molta stima; ha molta fiducia in me; ne sono
sicura! Non sono come Anna io, per lei!... Bene! A venirle a dire: Sa?
Dicono che Roveni vuol sposarmi....; non è vero ma lo dicono....; a
venirle a dir questo, mi sembra anche adesso che sarei stata come Anna.
Anna avrebbe potuto dirle così, e ridere. Io no; io non ho potuto!
Mi crede? Non ho potuto! Non so spiegarmi, ma mi pareva una cosa
sconveniente. Ah se fosse vero quel che dicono; se Roveni mi facesse la
corte (nella frase di prammatica arrossì, rivelandomi in quel pudore
gentile forse la miglior ragione del suo silenzio).... se fosse vero,
gliel'avrei detto subito. Ma non è vero! — ripeteva alzando ogni volta
più il tono della voce —; non è vero! non è vero! E vuol sapere il
perchè non è vero?

Io non avevo ancora assentito che già ella si correggeva:

— Non posso dirglielo, il perchè; è un segreto.

— Un altro segreto — mormorai.

— Non mio: della mamma. Ma via! a lei si può confidare. — Susurrava:

— Presto, quest'altr'anno forse, Roveni se ne andrà. Capisce? Il babbo
non deve saperlo; almeno per ora....

C'era tanta sicurezza, franchezza e sincerità nelle sue parole! Tanta
ingenuità! Ed io, che potevo far io se non sforzarmi a dissimulare, a
mentire?

— E se tornasse? — domandai, comprimendomi dentro il peso
dell'infingimento in cui mi avvilivo. — Potrei io desiderarti un
giorno, se tornasse, sposo più degno?

Allora essa volse in burla la domanda patetica.

— Oh no! Un buon giovane! un bravo giovane! un bel giovane!... Che
partito invidiabile! Tornare, chi sa di dove, a Valdigorgo per sposar
me! E quanti confetti! ma pare di vederli, di mangiarli!

— Io non scherzo!

— Io sì.

Ella aveva assunto qualche cosa della mia amara ironia. Ma diceva la
verità.... E che bene mi voleva!

Rasserenata, proseguiva:

— Lei, quando è di cattivo umore, va a cercare con la lanterna tutte le
ragioni per far inquietare anche me. Basta! basta! non ne parliamo più!
Le perdòno. E che ne dice di Roveni? Andarsene; lasciare il babbo....
Me ne dispiace molto per il babbo. Per me, stia pur certo Roveni che
non piangerò quando partirà. Avrò dispiacere, ma piangere!... Anna
piangerà; che ne è innamorata cotta!

Era sincera. Ella non amava Roveni e voleva un gran bene a me. Ma a me
tanto bene non bastava più!

Che giorno fu quello! Appena fui solo, mi parve ancora di precipitare
nel considerar di nuovo la cosa incredibile e vera, ridicola e
tremenda. O meglio, mi vidi in un labirinto angoscioso e senza uscita;
mi vidi goffa vittima d'un mio proprio inganno e miserevole vittima
d'inganni altrui; vidi come io — che odiavo la menzogna — d'allora in
poi avrei dovuto mentire e come a me, stanco d'ogni finzione, sarebbe
stato necessario nascondere segretamente, per tutti e per sempre, il
mio errore, la mia colpa, la mia vergogna; vidi che per guarire d'un
male, per cui non avevo cercato e trovato a rimedio la morte, ero
caduto in un maggior male, onde avrei dovuto essere più forte e sarei
stato più vile! _Io l'amavo_!: questa la verità rivelata d'improvviso,
a me stesso, quasi per uno strappo, dalla notizia che già Ortensia
poteva essere amata da un altro; e non più da un ragazzo: da un uomo
quale Roveni. Io avevo trentasette anni ormai; Ortensia diciassette;
e l'amavo! Io avevo desiderato la morte, desideravo la morte; e amavo,
io, Ortensia! L'amavo come non avevo mai amato. E la coscienza del mio
amore, della mia colpa, della mia demenza, del mio tradimento, della
mia vergogna m'era venuta dal più torbido fondo della passione: la
gelosia. Poteva esser vero che Roveni non l'amasse; ma, ad ogni modo,
ella non avrebbe dovuto essere amata da nessun altro che da me! Io già
ingelosivo del suo avvenire!

E che sarebbe di me se io non sapessi mentire e fingere? In che
condizione mi mettevo con Claudio? con Eugenia? con la mia coscienza?
Avvertendo la mia follia, avvertivo l'oscuro presentimento d'un
delitto o di una tragica catastrofe, inevitabile. Comprendevo fin
d'allora che sarei dovuto fuggire subito, anche per pietà di me.
Fuggire? Ma io non scorgevo più che due termini a un imminente, lungo,
incommensurabile, sconosciuto soffrire: o la felicità o la morte! E
la felicità non era assurdo pensarla? Il cavalier Fulgosi non sapeva
che non solo la differenza di età mi divideva da Ortensia. Non avevo
una fede, io! Non avevo fede in me; e l'amore non basta alla felicità;
e renderei infelice Ortensia perchè sarei sempre un uomo infelice!
Dunque: fuggire! Non udir più la sua bella voce; non rivederla mai più!
Andrebbe sposa.... E perchè non a Roveni?

Possibile che in quel che si diceva non ci fosse nulla affatto di
vero? Ma Eugenia non me ne avrebbe detto nulla? Mi sembrava che io e
Ortensia fossimo avvolti in un mistero; e poichè nei frangenti della
passione anche ciò che accrescerà il male assume spesso l'illusione di
un bene, mi parve che chiarir il mistero potesse alleviarmi il nuovo
tormento. Ma perciò dovevo dissimulare, fare il disinvolto, osservare
freddamente.... Non ci riuscii.

La sera Roveni, entrando, guardò al solito modo; ma Ortensia non era
vicina a me. Tentava di persuader Mino a ubbidire. Oh come ho viva
nella memoria questa scena!

Quando aveva più sonno Mino si ostinava a star alzato, e la
vecchia cameriera lo chiamava invano. Quella sera egli pretendeva
che l'accompagnasse Ortensia. Nascondeva il viso nella poltrona
piagnucolando e sgambettando contro tutte le sollecitazioni del
pubblico; anche contro di me.

— Voglio Ortensia!

Finalmente Eugenia, stanca, minacciò di chiamare il padre.

Presto!...; il babbo arrivava; su, Mino: eccolo!

Tacque un po' e quindi, forse più per il rimorso che per il timore d'un
castigo, si gettò al collo della sorella rompendo in un pianto ch'era
invocazione di pietà. E Ortensia impietosita se lo caricò in braccio.

Ah io vidi lo sguardo che Roveni posò su di lei, mentre ella usciva
col fratellino in braccio! _Era vero_! Ah come dileguò allora l'ombra
che già avevo notata nel suo sguardo! Come l'amava! Cieco io ero stato,
cieco a non accorgermene prima! Io vidi e invidiai come l'amava: d'un
amore sano, perfettamente umano, anticipandone a sè stesso le migliori
gioie. Aveva guardata in lei la sua donna; la moglie che portava in
braccio così un loro figliolo. Quanto affrettava nella sua speranza
quel giorno! Quanto gli rincresceva che per la sua stessa felicità
avvenire, per prudenza e sagacia, non potesse comunicare quel suo
gioioso pensiero a Ortensia! Con che cuore accresceva di due anni, di
un anno la giovinezza di Ortensia! Non farneticavo; comprendevo tutto,
ora.... Certo a Roveni doleva di abbandonar Moser per cercare la sua
fortuna, che poteva mancargli. Che azione avrebbe dunque commessa
innamorando di sè e abbandonando la figlia del suo benefattore? Ah,
costui che dominava in sè, così, le due più forti passioni umane:
l'ambizione e l'amore, costui era un uomo! Io non ero stato cieco
ma egli, egli usava di una meravigliosa forza a dissimulare; e chi
dissimulava così doveva esser capace di una passione grande! L'ammiravo
e l'odiavo. Era il nemico che mi feriva a morte, e l'ammiravo e
sentivo, più virile, la bramosia di misurare la mia forza con la sua in
un contrasto violento. Ma non dovevo; egli doveva restare il più forte!
Pure, potevo dirgli: «Voi credete che io non abbia gli occhi? Gli altri
per pettegolezzo, sapendovi nelle grazie di Moser, han conchiuso nella
loro fantasia il vostro matrimonio, senza saper nulla in realtà. Io so,
io ho visto quanto l'amate! Non dissimulate almeno con me: voi!»

E mi accostai sorridendo, coll'intenzione di domandargli:

— Dunque, è vero?

Ma subito, presso a lui, mi sentii a disagio.

Con tanta tranquillità mi guardava; era così fermo il suo volto, così
saldo l'animo in quel volto, che la simulazione mi sembrò onesta in
lui e disonesta, vergognosa, in me. Inoltre, di subito, giudicai
inopportuna la dimanda che stavo per fare. Venendogli da me, la
richiesta acquisterebbe troppa gravità e precipiterebbe l'evento
temuto; la risoluzione che egli, per sue buone ragioni, ritardava.

Mi aspettò tranquillo dicendomi, quasi per risalutarmi:

— Dottore....

E dietro di me una voce, in tono di canzonatura, imitò quel saluto: —
Dottore....; ingegnere....

Uno sdegno più forte di quello suscitato in me dal cavalier Fulgosi
provai allora contro la Melvi; una smania di vendetta quasi fosse
lei e lei sola colpevole del mio soffrire. Le chiesi, tra ironico e
minaccioso:

— Ha bisogno della mia compagnia o di quella dell'ingegnere?

Anna si era appoggiata a un tavolino, su cui ardeva una lampada, e dava
la caccia a una farfalletta che svolazzava intorno al lume.

Rispose arditamente: — La sua compagnia è troppo seria, per me!

Roveni fece: — Oh oh!

Io mi accostai alla Melvi; e mentre ella bruciava la farfalla alla
lampada, dissi per provocarla:

— Essere troppo serio per lei non significa che io sia molto serio!

— E questo vuol dire che io sono così allegra.... che non dovrei
prendere sul serio nemmeno lei? nemmeno un poco?

— Un poco, via! Se non per altro, per la mia abitudine di indagare
nell'animo della gente, di scrutare i cuori umani.

— Indaghi, dottore; ma badi che i medici van soggetti a sbagliare.
Fan certi spropositi!... Per esempio, lei, che legge nei cuori, non
si è ancora convinto che dovremmo essere amici noi due e non nemici!
Gliel'ho detto un'altra volta.

Già: me l'aveva detto di ritorno dalle Grotte; e allora aveva data
spiegazione diversa da quella che era stata per dire.

— Si spieghi meglio! Perchè dovremmo essere amici?

— Indovinala grillo!

E fuggì dalla porta della terrazza, da cui si scendeva nel giardino,
evidentemente per attirarmi là a discorrere. Non la seguii; vidi
Ortensia rientrare dalla porta opposta: Roveni, che stava ciarlando
con la Fulgosi e la vecchia Melvi, si voltò di scatto. _Un altro non si
sarebbe voltato_. Ma ecco Anna rientrare anch'essa, di corsa, trafelata
e ridente perchè inseguita da Guido. Entrò nel salotto attiguo; ove si
abbandonò su di una seggiola.

— Lasciala stare! — dissi a Guido. — Ho da parlarle.

Andai risoluto, chiudendo l'uscio dietro di me.

— Voglio sapere chiaramente perchè io e lei dovremmo essere amici!

Ella attese un poco, eppoi agitò incontro a me le mani strette a palma
a palma, come per preghiera ed esclamò:

— Ma insomma! sono io che non capisco niente, o è lei? Ha piacere lei
che Roveni sia innamorato di Ortensia? No, a quel che pare! Ebbene (e
allargava le braccia alla spiegazione che mi concedeva): lei dovrebbe
essermi grato se io cerco distrarre Roveni e di liberargliela, la sua
Ortensia!

Insolenza, disprezzo, livore, erano in essa.

Il cavaliere mi aveva adirato soltanto; costei sommoveva in me l'astio
profondo dell'uomo svergognato, dell'uomo messo alla gogna; addensavo
la mia rabbia, la mia bile per una pronta vendetta che, fosse pure
indegna, mi riscuotesse subito da una umiliazione intollerabile.

Tesi il braccio e la mano verso la ragazza, quasi ad arrestarla perchè
il colpo non fallisse.

— Chi non capisce niente è proprio lei, signorina Melvi! Lei, che
non capisce di poter dire a me «la sua Ortensia» senza ferirmi. Sì:
Ortensia è mia; ma in un senso che sfugge alla intelligenza della
malignità!

— Malignità? Poverino! Dal modo con cui lei or ora guardava a Roveni....

— E chi invece capisce qualche cosa sono io, proprio io! — proseguii
interrompendola: — Io, che ho capito il suo gioco!

— Ah sì? Quale?

— Questo: Roveni è un uomo leale, ma confinato a Valdigorgo, lontano
dagli svaghi che calmano il sangue. Che importa se è innamorato di
un'altra? Per lei basta che egli abbia uno smarrimento istantaneo....,
quando va a trovarlo alla fabbrica! Roveni è onesto: dopo, sarà
costretto a riparare! Ecco perchè io e lei siamo nemici!

Anna si era alzata in piedi con la veemenza di una fiera frustata.
Dubitai m'affrontasse rabbiosa. Ma la fiamma delle guance e degli occhi
si spense d'un tratto; e rimase bianca, con le labbra tremule. Indi
sorrise, scosse le spalle dicendo:

— Me ne infischio!... — Ma aggiunse con un'occhiata di ricuperata
energia e di minaccia: — Per ora!...




XVI.


Risi della minaccia di Anna perchè dalla scienza non avevo imparato
a temere la vendetta delle donnicciole, nè mi dolsi d'aver inveito in
tal modo contro di lei perchè l'odiavo: l'odiavo per la sua condotta
equivoca, per essere stato accertato da lei dell'amore di Roveni, per
essere stato ferito da lei, nonostante il mio diniego, nel mio amore.
Ma se mentre vegliavo, nella notte, non mi agitava più il pensare ad
Anna, mi travagliava il pensiero che altri sguardi d'amore si fossero
posati su di Ortensia prima de' miei: questo il mio dolore, il mio
sdegno, la mia rabbia, come per una violazione patita, per un furto
crudele! — L'anima d'Ortensia — mi dicevo durante l'ambascia — deve
essere mia, divenire interamente mia: a ogni costo!

Non era giusto che fossi io la vittima; che per tutto trovassi dolore,
io; che dal destino fossero contaminate le mie intenzioni più pure, i
miei affetti più semplici, innocui, generosi!

Ah io avevo errato a credere in un affetto di misura e di natura
fraterno? In me, in un uomo della mia età quel concetto e quella fede
di un affetto fuori dell'ordine umano meritavano rimprovero o scherno?
Io meritavo compianto! E se Ortensia, non esperta del cuore umano,
aveva consentito ingenuamente a quell'affetto semplice e naturale,
ebbene io sapendo che il suo affetto era già teso all'estremo grado,
non esiterei...: ancora un passo, una parola sola, e io farei vibrare
d'amore quell'anima! Perchè ristare? Non era una colpa che io avessi
vent'anni più di lei, e a nessuno, non al Fulgosi e nemmeno ad Anna,
pareva inverosimile che io l'amassi e ne fossi amato. Io potevo contare
ancora quattordici o quindici anni di forte virilità. Sano, ero. Quante
infermità psichiche sono generate da cause che non toccano gli organi
essenziali? In una appunto, per cause estranee alla fisiologia, era pur
io caduto; ma già me ne sentivo risollevato.

Non mi temevo più in preda d'un misterioso male, io, che altro malanno
non avevo avuto se non il mio pensiero; io che un semplice affetto
era bastato a guarire! Del resto, mi sarebbe facile accertarmi della
mia valida costituzione recandomi da qualche insigne collega, di cui
indovinavo il responso, dopo l'ascoltazione e la percussione: «Cuore
sano; polmoni sani; cervello sano....; nessuna lesione nel cerebro»:
di questo potevo star certo! Nessun ostacolo nell'età o nella salute
fisica. Non ero ricco; nè uomo da affidare la mia famiglia e la
felicità famigliare alla dote di mia moglie. Ma troverei senza dubbio
un buon impiego; tranquillo; di lavoro materiale e agevole....

Esagerando, per la rivelazione improvvisa del mio amore, avevo accusato
in me quale fonte d'infelicità la mancanza di una fede. Ma alla fede
perduta sostituirei la fede in Ortensia e l'amore della famiglia. Dalla
fredda ragione il mio amore non ripugnava dunque più come un'enormità;
io potevo dunque conchiudere che per nessuno al mondo sarebbe
inverosimile, anormale, enorme, un mio colloquio con Moser press'a poco
in questi termini:

— Moser, sono innamorato.

— Bene!

—.... d'una ragazza di diciassette anni!

— Di una ragazza di diciassette anni? tu?

— Sì!

— Annegati, caro amico!

— Ma bada...: la ragazza è Ortensia.

Un istante di stupore; di silenzio; uno scoppio d'ira.

— Ortensia è una bambina!

— Ha diciassette anni.

E la risoluzione:

— Ortensia è tua moglie!

Sarei felice!

Già m'immaginavo il delizioso turbamento di Ortensia, quando chiederei
la sua mano.... E mi smarrivo così nell'ebbrezza della felicità, nel
sogno. Per quanto?... Viva, imperiosa, sicura, mi si affacciava d'un
tratto la persona di Roveni. E balzavo, d'un tratto, nel confronto
di me con Roveni; poichè dovevo anteporre, alla mia, la felicità
d'Ortensia; considerare, come un fratello, s'essa sarebbe più felice o
meno infelice sposando me o lui.... Che differenza! Egli era un forte,
un conquistatore della vita, un uomo a cui la fede di sè e l'equilibrio
di tutte le facoltà, davano in pugno l'avvenire. Io invece....: un
caduto a stento risorto; un debole imbaldanzito dalla speranza e nel
sogno; un infermo che a mala pena aveva ricuperato la salute.

Sì? Ero guarito? io? un uomo di trentasette anni che amava perdutamente
una giovinetta minore di vent'anni?

Del tutto dissennato, piuttosto! Ridicola vittima di un amore quasi
senile in confronto all'amore di Roveni; ridicolo più di un ragazzo....

Eccomi, dinanzi agli occhi, anche Pieruccio Fulgosi: magro e
pallido, soffocato dal colletto e dall'amore e impalato a contemplar
Ortensia; con quegli occhi imbambolati e il sorriso ebete allorchè
io lo deridevo, o quando egli s'accostava timidamente a me per
ingraziarsi: «Permette»; «scusi».... Egli soffriva, chè aveva tutti
ostili, e l'incuranza di Ortensia gli acuiva lo spasimo di un amore
senza speranza; dell'amore sublime che accende l'animo quando,
nell'adolescenza, la vita conserva tuttavia il velo di un divino
mistero e la lusinga di una felicità fatale; dell'amore che io avevo
schernito vilmente. Ma io soffrivo più di lui perchè ero più ridicolo
di lui; pativo in me, più dura, dell'irrisione altrui, la mia propria
irrisione; avevo più angosciosa che l'indifferenza d'Ortensia, la
necessità di nascondere a Ortensia il mio amore quasi una colpa.
Questo dunque era il benefizio atteso dal proposito di impicciolirmi
e di ricuperare in me, da tenui fonti, la vita? Ma non stavo meglio
quando dall'apprensione dell'immensità ero precipitato in un morboso
annientamento, a non sentir più nulla? Qual destino, qual maledizione
m'aveva risospinto a giocare e raccontar favole con Mino, a riconoscere
la gioia dell'esistenza nell'anima fervida di Ortensia, a ricercare il
sole?

Il sole! Oh il sublime ristoro del dì che avevo sentito il sole
innondare tutto il mio essere, penetrarmi in ogni vena, riscaldarmi le
vene e rischiararmi la mente perchè nella sua luce io vedessi la luce
di Dio, che la scienza mi aveva contesa, negata! Dio! Era Dio forse
a volere che io amassi così? Amassi Ortensia perchè amassi la vita?
Dio forse mi chiamava alla felicità, o mi puniva al punto che non mi
comprendessi in balia di una frenesia morbosa?

Fra questi estremi mi dibattevo: o credermi pazzo, o credermi
risollevato pienamente, con l'amore e per l'amore, alla norma più umana
della vita, e alla più alta intenzione dello spirito!

Amavo e non avevo amato mai in tal modo. Così si ama una volta sola;
e quanti erano al mondo che potessero dire d'aver amato in tal modo?
Poteva dirlo Roveni? Impossibile!

Ma egli era un forte! Dunque la mia passione era debolezza!... Tra
questi estremi mi dibattevo! E Anna Melvi ghignava alla mia fantasia,
nelle tenebre.... Poi: Eugenia; il resto del mistero. Dubitavo che
Eugenia m'avesse taciuto per secondo fine quel che si diceva di Roveni
e d'Ortensia; pensavo anche che per pietà di me mi avesse nascosto
il proposito dell'ingegnere, a lei già noto! E la rimproveravo per
la libertà che lasciava alle figliole, sicchè Learchi e Roveni avevan
potuto innamorarsene a sua insaputa....

Rimproveravo fin Claudio perchè riteneva ancora bambine le sue figliole!

Insomma, ero proprio come Pieruccio nell'ora, del parossismo e della
maledizione!

E la voce di scherno m'arrovellava dentro: dissennato!

.... Mi tranquillai verso l'alba, convincendomi, al cessar delle
tenebre, che Eugenia interrogata non potrebbe nascondermi la verità.
E se mi rispondesse: — Per la felicità di Ortensia si farà questo
matrimonio; — e se veramente ella desiderasse d'avere in Roveni
il marito della sua figliola, ebbene.... io, a qualunque costo, io
rispetterei il suo desiderio; vorrei io pure, come un fratello, la
felicità di Ortensia. Non debole; non un ragazzo! Ero un uomo capace di
una folle passione; ma sarei un amico leale.




XVII.


A rivedere Ortensia così serena io, con bramosia angosciosa,
l'immaginai trasformata dal desiderio vago e profondo, dalla malinconia
soave e dalla gioia appassionante, dal sentimento impetuoso e
ineffabile con cui l'amore invade, la prima volta, l'anima di una
giovinetta. Innamorata di me! Quale delizia, quale voluttà più grande
che rivelare a sè stessa, innamorata, un'anima? Con una sola parola,
che sorriso non avrei io raccolto da quelle labbra? che bacio? — Non
dovevo! E forse.... Illusione! illusione! Convinta e ferma in un bene
fraterno, ella forse apprendendo il mutamento avvenuto in me, non
potrebbe amarmi: a una mia parola d'amore si ritrarrebbe, forse, con un
freddo senso di ripugnanza, di profanazione, triste e delusa; nemica
per sempre. Tradire il nostro affetto! Sì, ella mi voleva bene come a
un fratello, con tutta l'anima! Sì, questo doveva bastarmi! O tanto, o
niente! Ad altri l'amore: a Roveni, presto, i primi palpiti; le prime
commozioni.... — impossibile che io sopportassi!

Ricominciava in me la battaglia; e per non esser vinto m'afferrai con
tutta la volontà al proposito già preso: dissimulare e parlare, quel
giorno stesso, a Eugenia. Ma non sapevo come introdurmi nel discorso
di Roveni. Ci voleva un pretesto; nè potevo addurre le chiacchiere
della Melvi senza turbare Eugenia, se le ignorava. Mi venne in pensiero
Marcella, da cui apprendere almeno se anche lei, come Anna, dubitava
che io amassi Ortensia.

Con che invidia osservavo ora la quieta Marcella! I suoi dolci occhi
esprimevano la fede costante in una felicità avvenire, attesa senza
colpa e senza dubbio. Con che fatica mi trattenni dall'aprire a lei il
mio cuore e confessarle, — Amo tua sorella. Dimmi tu: sono pazzo?

Le dissi invece: — Per fortuna le Melvi non vengon qua di giorno. Se
no, mi taglierebbero i panni addosso.

— Perchè?

— Mi vedrebbero sempre con Ortensia....

— Eh! Ma tutto il mondo lo sa che Ortensia è la sua «piccola amica»!
Che c'è di male? Sarebbe bella che per far piacere alle Melvi lei
dovesse annoiarsi anche più di quello che si annoia! Faccia come me:
non dia mai retta ad Anna, che ha poco giudizio.

Cercai anche di Guido e, trovatolo presso a casa sua, lo tenni in
discorsi per condurlo al termine desiderato: a dirmi se qualcuno
mormorava per la mia consuetudine con Ortensia.

— Bah! Lei potrebbe essere suo padre! — rispose Guido, beato nella
faccia tonda. — Se la signora Eugenia avesse tanta fiducia in me!

Egli voleva persuadermi, con quella faccia così diversa dalla mia, che
adesso era disgraziato; e parlava, parlava....

I giorni nei quali Eugenia convalescente passava le ore con noi in
giardino erano trascorsi, pur troppo, e adesso egli non aveva che la
sera a sua delizia; e anche di sera gli conveniva dimostrarsi molto
riguardoso. Mi narrò come un tentativo perchè la signora Eugenia
permettesse alle figliole un'altra passeggiata più lunga che quella
delle Grotte, era fallito; che Eugenia minacciava ogni giorno di aprir
gli occhi a Moser....

— Succederà un patatrac!

In conclusione, Guido aveva bisogno del mio aiuto; umilmente, con
insistenza, mi pregava d'interporre, con Eugenia, una buona parola....

Perchè no? Sarebbe il pretesto ad affrontare Eugenia per il discorso
che mi premeva molto di più.

— Tu abbi giudizio — (consigliavo io giudizio agli altri!) —. Non dar
materia alle chiacchierone.... Sai che tra di loro han già combinato il
matrimonio di Roveni e Ortensia?

Guido non rise, questa volta.

— Lo dice Anna, per paura che sia vero! Lo vorrebbe lei, Roveni!

Fremevo. Con quanta più forza potei farmi, domandai:

— Ma tu credi che sia vero?...

— Per me, io credo che il padrone del mondo.... _punf! paf! paf! punf!_
(imitava l'andatura di Roveni).... finirà con l'andarsene alla Mecca
senza di Anna e senza Ortensia. Furbo, l'amico!

— Perchè?

— Di Anna ne ha già avuto abbastanza!

— E Ortensia?

— Ortensia non è ragazza per lui. Con Ortensia, scusi, bisogna
ubbidire, non comandare!; e lui invece: _paf! punf!; punf! paf!_

Anche questa ragione m'affidava poco; piuttosto le parole e la mimica
di Guido giovarono a schiarirmi quello che già Anna mi aveva lasciato
comprendere: dicendo, cioè, che l'ingegnere sposerebbe Ortensia, ella
sperava ingelosirmi e indurmi a domandare la mano della Moser: Roveni
resterebbe a lei.

Tuttavia io rifacevo la mia strada come un uomo che abbia una meta di
dolore.

Quand'ecco il cavalier Fulgosi, dal suo villino, m'invocò, mellifluo:

— Dottore, ehi! Dottore! — Venne al cancello, con la mano tesa,
declamando:

    _Mon amitié n'est pas semblable au baromètre_
    _Qu'un air rude ou plus doux fait monter ou decroître!_

Quel povero diavolo mi aveva giudicato non indegno di sposar Ortensia
e io l'avevo ricompensato dandogli dello sciocco! Gli strinsi forte la
mano senza dir nulla.

— L'ho disturbato? Mi perdoni! — aggiunse egli ritraendosi con nobile
contegno. — Lei, vedo, medita all'aperto come me. Da quando sono
in pensione ho bisogno d'aria per trovar le idee. Ora poi che ho da
preparare il discorso per il 20 settembre!...

Chi gli avesse detto su che cosa meditavo io!

E affannoso e timoroso andai a cercar Eugenia.

Non era facile trovarla sola, la buona signora. Di solito non scendeva
a terreno che all'ora della colazione e del desinare. Riceveva nella
sua camera o la contadina o l'ortolana per i conti di compre e vendite;
o aveva la tessitrice; o la cucitrice; questa o quella paesana; e
Marcella quasi sempre alle costole. Quel giorno però essa, per caso,
era rimasta sola.

— Le ragazze e Mino sono andati a cercarvi al convento — mi disse.

Risposi palpitando:

— Vengo dalla strada maestra...., dove ho visto Guido, molto
afflitto....

— Bravo, Sivori! Venite pure a difendere il vostro amicone, che presto
presto mi farà scappar la pazienza.

— Per far scappare la pazienza a voi bisogna aver commesso un delitto.
Che delitto ha commesso Guido?

— Abusa della mia debolezza. Dite la verità, non sono troppo debole a
permettere che tutti sappiano di questi amori, fuorchè Claudio? Voi,
che mi conoscete, non vi meravigliate che io permetta dei sotterfugi?

— Guido ha buone intenzioni. D'altra parte, conoscendo Claudio....

— Sì: guai a parlargliene adesso, a Claudio, di maritar le figliole! Ma
avrebbe poi tutti i torti se si opponesse all'assiduità di Guido? Guido
non ha ancora la laurea, e, dopo, credete che suo padre sarà disposto
ad aiutarlo? Insomma, quel benedetto ragazzone dovrebbe essere più
guardingo, più serio. E già che siamo in questo discorso, vi dirò che
c'è un altro, qua, più serio, più prudente di lui....

Mi corse tutto il sangue al viso. Se Eugenia non avesse avuti gli occhi
abbassati sul lavoro, m'avrebbe letto in faccia l'enorme segreto.

— È Roveni — io mi sforzai a dire con voce ferma.

— Ve n'ha parlato Ortensia? — Eugenia chiese con ansia.

— Ortensia non crede a quel che si dice: ecco tutto.

Tanto la signora fu sollevata dalla mia risposta quanto in me pesava il
presentimento del mio inevitabile sacrificio.

Ella proseguì: — Roveni sta ai patti. Non ve n'ho mai parlato appunto
perchè ho voluto che vi facciate un concetto sicuro di lui e della
sua condotta. Francamente: ve ne siete accorto voi stesso che egli ha
simpatia per Ortensia?

— No: forse non me ne sarei accorto se non me n'avesse avvertito il
cavaliere. — E aggiunsi, per alleviarmi l'angoscia con una digressione:

— Il cavaliere è il trombettiere delle pettegole.

— Povero Fulgosi! Ma con le Melvi voi siete troppo severo.
Chiacchierano, han la lingua un po' lunga.... In fondo, però, non sono
cattive. Io non dimenticherò mai le premure che ebbero per me quando
ero ammalata....

— Anna è una civetta! — esclamai io. — Mi duole che per amor di pace
non possiate allontanarla da casa vostra.

Eugenia tacque un po' e disse:

— Dovrebbe bastarmi la vostra opinione per allontanarla subito. Ma ho
fiducia che le mie figliole non abbiano intenzione d'imitarla.

— Questo è giusto.... — E ripresi:

— Dunque Roveni?

— Oh, è una storia molto breve. Un giorno la Melvi madre mi avvertì
che parlando con l'ingegnere aveva scoperto in lui a dirittura un
grande amore per Ortensia. Sapendo che la Melvi è facile a esagerare in
tutto, non le credetti che poco. Anche qui, del resto, mi rassicurava
il contegno di Ortensia: con Roveni si comportava come per il passato;
impossibile ch'egli le facesse la corte e che essa non me l'avesse
lasciato comprendere. Pure volli chiarir la cosa. L'ingegnere mi aveva
già confidato che dubitava di poter restare un pezzo a Valdigorgo, e io
tornai sul discorso. Ripetè che trovando un impiego migliore dovrebbe
andarsene; e infine confessò d'aver molta simpatia per Ortensia, e
che non disperava nell'avvenire. La sua franchezza, la sua lealtà mi
piacque. Ma Ortensia è così giovane! con un carattere così strano; e
io mi sentivo allora tanto male! Non volevo preoccupazioni e angustie.
Ebbene, ottenni da Roveni la promessa che non turberebbe per adesso
la pace mia e di Ortensia. Voi siete testimonio che ha mantenuta la
parola. Ma ditemi: che ne pensate voi, di lui?

Eugenia mi strappava il cuore! Avessi potuto fuggire! scomparir in
quell'istante da questa stupida scena del mondo!

Risposi che pensavo assai bene dell'ingegnere.

— La sua condotta non potrebbe essere più corretta.

Eugenia proseguì:

— Dite pure che egli è prudente anche per non compromettersi. Ma non è
giusto? Il suo avvenire non sta solo in lui; è nelle mani di Dio. Dio
voglia che un giorno egli renda felice mia figlia!

Se Eugenia avesse detto tutto ciò in altro modo, io avrei creduto
volesse abbattere la mia insana rivalità; ma ella aveva parlato adagio,
semplicemente, e il solo dubbio di tale intenzione sarebbe stato
un'offesa.

— È giusto! — ripetei. (Fuggire! dovevo fuggire!)

Concluse Eugenia:

— Son contenta che mi diate ragione per Roveni e che non mi diate torto
per Guido.

Con uno sforzo supremo io sorrisi; conclusi anch'io:

— Gli farò una predica all'amico. E con l'affetto che ho per tutti voi,
auguro che le vostre figliole siano un giorno ugualmente felici. Lo
meritano, perchè sono buone come voi, Eugenia!

Ero sincero in queste parole. Ma un nodo mi stringeva alla gola....

(Fuggire! dovevo fuggire!)




XVIII.


La vittoria è dei forti! Questo almeno sapevo per scienza ed
esperienza. Dunque.... fuggire!; inutile competere con Roveni,
forte di nervi, di mente, di animo, di fortuna! Già nel desiderio di
Eugenia egli era eletto sposo di Ortensia e presto il capo biondo,
che avevo visto un giorno poggiare con affettuoso abbandono sul petto
materno, s'abbandonerebbe per amore su quel petto forte. Fuggire....
Quando? Ah se fui debole! se fui vile! Mi affidai alla mia debolezza
per ritardare quell'ora; per non correre subito al limite verso il
quale il destino mi spingeva e di là dal quale non vedevo che cosa ci
fosse: la tenebra; il vuoto; il nulla come un tempo: peggio che la
morte! Mi raccomandai alla ragione. La mia partenza improvvisa dopo
il colloquio con Eugenia avrebbe rivelato il mio segreto a Eugenia,
ad Ortensia, a Claudio, a tutti! Ancora qualche giorno per nascondere
il mio segreto; per distogliere ogni sospetto anche da Anna Melvi;
per compiere il sacrificio che, lontano, conforterebbe forse il mio
dolore, tratterrebbe forse il mio braccio dall'estrema insania contro
me stesso! Ancora qualche giorno!

Per la mia vita infelice, per la mia triste giovinezza, per quel che
avevo sofferto e avrei da soffrire resistendo a vivere, impetravo da me
stesso qualche giorno ancora! — Rimasi. E intanto dissimulare, fingere,
mentire! Perduta la rettitudine del procedere, dubitavo e temevo. Mi
spaventava il dubbio che Ortensia s'avvedesse del mio dolore e dei miei
rossori; se ne avvedessero gli altri.

Avrei voluto conoscere quel che pensassero o dicessero di me la Melvi
madre, la Fulgosi e la Learchi; ma in ognuna temevo ragioni di celarmi
il loro pensiero. E per tutte queste indagini e per tutti questi
sospetti provavo come il disgusto di un avvilimento indegno di me e
della mia passione.

Peggio; a quando a quando mi abbattevo del tutto come sotto una
condanna meritata. Avevo voluto rivivere; non potevo rivivere che così
miseramente.... Quale un cieco che smarrito cerchi un sostegno, io
cercavo adesso Ortensia. Essa era la luce dei miei occhi.

Il suo sguardo, il riflesso dei suoi capelli, l'armonia della sua voce,
l'euritmia delle sue forme potevano nel mio animo sconvolto come (non
esagero) il sole che fenda l'oscurità e spazzi via un nembo. «A ogni
costo essa non deve soffrire!» — giuravo allora con un sentimento di
pietà e di gioia, con tutta la voluttà del sacrificio.

Non so dire con che cuore in quegli ultimi giorni la vedevo tornare a
me al mattino, sorridente e viva. Ella sorgeva adagio dalla scala della
terrazza, e giungendo su la soglia si fermava un istante: staccata dal
fondo arioso e chiaro, nella fresca e chiara veste, m'appariva immagine
sorridente, vivace, palpitante. E poi diceva: — Buon giorno....

Nè so dire di quale refrigerio mi era la sua voce. Il dolce suono
dell'accento paesano or si prolungava or si rinvigoriva in una
particolare dolcezza di timbro; in una soavità calda e tremula nelle
vocali forti, che s'acuiva a una intonazione nitida se elevava
o affrettava la parola o rideva. — Parla! — le dicevo, quasi per
raccogliere quell'armonia nel cuore e non perderla mai più.

Ma alla prima gioia di rivederla e di riudirla, sottentrava dopo pochi
minuti il cordoglio, la disperazione. E dovevo fingere, celarmi!...

Poi ebbi una nuova perplessità.

Perchè essa non era più mattiniera come una volta; tardava tanto a
discendere?

Un mattino quell'attesa fu anche più lunga.

— Dorme Ortensia? — domandai a Mino, che scendeva le scale.

Mino portò l'indice al naso, perchè tacessi; corse in tinello e tornò
con due bei grappoli d'uva: uno bianco e uno rosso.

— Glieli porto.... Come riderà a vederli quando si sveglia! — Si avviò;
tornò indietro:

— Ne ho mangiata tanta anch'io! Ne vuoi, Sivori? — Io gli diedi un
bacio. — Va, va; portali a tua sorella!

Salì infatti, per discendere poco dopo e dirmi:

— A vederli s'è svegliata!

L'immaginavo nell'atto di spiccare le dolci grane, desiosa, gioconda,
senza pensiero di me che l'aspettavo triste, solo, pensando a lei;
la scorgevo riabbandonare il capo al cuscino, dipartire dalla fronte
i capelli e guardare la striscia di cielo per le imposte socchiuse.
Ricadeva, dopo la prima allegrezza, nella pigrizia piacevole che lascia
il sonno non del tutto scosso dalla frescura del mattino di settembre,
e appena appena abbassando le palpebre raccoglieva ad una ad una, quasi
dalla luce esterna, le idee. Erano ricordi? desideri? propositi per
l'oggi? speranze lontane? Era amore?

Ah non per me, che aspettavo ansioso, da basso: ella stessa non sapeva
per chi, ma non per me, fermo nel proposito di non dirle: «il tuo
affetto, sorella, non mi basta più!»

Quando giunse, mi parve che i suoi occhi mi leggessero in cuore; che
il mio segreto le fosse già manifesto; ch'ella stessa fosse mutata.
E durante il giorno mi parve che le sue assenze per le faccende
domestiche si prolungassero troppo. Forse la tratteneva Eugenia, che
forse già sapeva di me....

Voglio confessare tutti quei miei affanni, quelle mie debolezze, quelle
mie tristezze!

Non solo provavo vergogna dell'infingimento: quel mostrarmi allegro e
disinvolto con Eugenia e con Moser; quello sforzo a padroneggiarmi e a
non mutar colore se si parlava d'Ortensia ch'ella non ci fosse, o al
sopravvenire improvviso di lei; quel cercarla non più franco e senza
incertezza come prima, ma con desiderio irrequieto; quell'attenderla a
lungo in un luogo senza parere...: non solo! La gelosia divenne in me
torva quale la gelosia di un uomo in preda a un amore senile; maligna
e gretta quale la gelosia di un marito vecchio per una moglie giovine.
Invano a veder Roveni ballare con Ortensia, nelle ultime sere, tentai
persuadermi che egli amava senza impeti e senza urti; a sorrisi di poca
significazione ed a inavvertibili occhiate, quasi prendendo l'amore per
un gioco tranquillo: ogni suo sguardo, ogni sorriso, ogni atto valeva
per me un'ardente ed evidente espressione d'amore; nè l'avaro che vide
rubarsi un tesoro patì mai tanto quanto io a seguire con l'occhio, nel
ballo, Ortensia e Roveni. Se parlavano, mi avvicinavo per udirli; se
ridevano, ne chiedevo, dopo, il perchè a Ortensia.

A poco a poco mi si faceva strada nell'animo il sospetto che fossero
d'accordo per ingannarmi; solo per il piacere d'ingannarmi; oppure
pensavo che Ortensia mentisse meco per pietà, accortasi della mia
passione; o anche perchè fosse stata sua madre a pregarla d'avere
misericordia di me....

A questo punto! A tal punto cresceva il mio soffrire che in certi
momenti mi pensavo in diritto di confessare il mio amore.

Ma non dovevo. Per la sua felicità, non dovevo! per la pace di Claudio
e di Eugenia, non dovevo! per la mia dignità e per il mio orgoglio, non
dovevo! Soffrire e tacere! Vederla ignara e tacere! Vedermela portar
via, e tacere!

Spiavo. Un pomeriggio Roveni venne ad attendere Moser. Io lasciai
che egli si accompagnasse, per il viale del giardino, con Ortensia,
allontanandomi con un pretesto. Poscia, di nascosto, li prevenni dalla
parte opposta e mi nascosi dietro la macchia ch'era intorno agli abeti
gemelli. Quando afferrai che parlavano di _lawn-tennis_ ebbi tal gioia
da svelarmi con un grido, come fossi là per impaurirli.

Alla gelosia ingiusta, seguiva più tormentoso il rimorso; e per
purificarmi del veleno che mi sembrava avere ingoiato, avrei versato
il sangue a gocce, da ferite. Che, dolcezza se avessi potuto domandar
perdono a Ortensia! Per giustificarmi almeno un poco, entro di me,
ebbi desiderio di narrarle i miei antichi amori; di apprenderle il
disprezzo, il ribrezzo, la nausea, la cattiveria che me n'era rimasta:
accrescerle così orrore della sensualità, della colpa e del tradimento;
ma avrei fatto male e mi vinsi.

Eppure si sarebbe potuto credere che qualche cosa di quel che turbinava
nella mia testa giungesse alla mente di Ortensia.

Uscì a dire con disgusto:

— Anna, che sguaiata! Non ha avuto il coraggio di chiedermi se
l'accompagnerei ancora alla fabbrica?

— E tu?

— Io le ho risposto di no. — Perchè no? — mi ha chiesto. — Perchè no! e
basta. — E lei: — Avrai da tener compagnia a Sivori. A te, che gli vuoi
bene, non fa le critiche che fa a me.

— Certo che gli voglio bene a Sivori: tanto tanto! — Gliel'ho detto
perchè ci ha rabbia. Ma non parliamone più, di colei. Mi fa ribrezzo!

Se non che un istante dopo aggiunse:

— Sa che Anna studia il canto?

— Per caffè-chantant è adatta — io mormorai.

— E sa che nome mi ha messo a me, per canzonarmi? «La Regina Ortensia
di Valdigorgo.» Crede di farmi dispetto! Eh! perchè faccio spesso a mio
modo e dico: piace a me e basta; e comando a tutti, anche a Sivori, il
nome non mi sta male!

— Anche a Roveni comandi?

— Sì che anche Roveni mi ubbidirebbe! Ma non comando mai nulla, a lui.

Io ripresi, senza più sorridere, con risoluzione che sembrò improvvisa:

— Anna lasciala cantare. Quanto a me, presto la libererò del mio
fastidio. Tra pochi giorni me ne vado....

A questa notizia Ortensia mi guardò incredula; balzò in piedi; venne
a me, che le sedevo, di fronte, su la poltrona alla parete opposta, e
severa, con un atto imperioso della mano:

— Non voglio!

— Ma io non ti riconosco per la Regina di Valdigorgo!

Con voce mutata, meno forte, seria, ella ricordò:

— Il babbo non la lascia partire prima che cada la neve. Non sono
d'accordo? — E rianimandosi: — Immagini, Sivori, la prima neve quassù,
che delizia! Immagini: tutto bianco.... I monti, là; e il giardino
tutto coperto; gli abeti, così alti, vestiti di bianco! E correre
fuori, là in mezzo? — Ma dubbiosa dell'efficacia della sua descrizione,
pregava con tutta la grazia degli occhi, della voce; premendomi con una
mano al braccio.

— Stia qui da noi, Sivori, finchè andremo in città, a Natale.

— Impossibile!

— Io e Mino non la lasceremo partire.... Pensi al dispiacere di Mino!

Ripetei: — Partirò a giorni.

— Mi getterò in ginocchio, a' suoi piedi.... Lasciarmi qua sola!

Le pareva che resterebbe sola!

— Ti restano tanti: il cavaliere....; Anna....

— Zitto! Non la nomini!

— La signora Learchi....; la Fulgosi.... — E in altro modo dissi: —
Roveni....

— Cattivo! Cattivo! Oh com'è cattivo! Anna ha ragione quando le dice
cattivo! — S'allontanava imbronciata.

Io....: ancora soffrire! ancora! ancora!

Era così dolce soffrire! Ancora ebbi pietà di me.

— Resterò due giorni di più e dirò a tutti: sono rimasto due giorni di
più, non per voi, per Ortensia! Sei contenta?

Allora tornò lieta.

— Due giorni? Proprio! Qua il lunario, che le dirò io il giorno della
partenza! Non ha nemmeno un calendario? Oh che uomo! — Uscì; tornò col
calendario, dicendo:

— Ne abbiamo? Dodici. Dodici settembre. I Santi vengono? Al primo
novembre. Dunque.... Dunque Sivori dovrebbe partire il tre: va bene? Il
tre per non lasciarmi sola il giorno dei Morti, con quella malinconia.
Otto e tre fanno undici.... È deciso!

Annunciò a voce alta, a una folla, immaginaria:

— Il dottor Sivori partirà da Valdigorgo fra due mesi, l'undici di
novembre! Avete inteso, signori? Ordine mio: della Regina Ortensia di
Valdigorgo!

Io pensavo ai monti e al giardino bianchi di neve. In tinello, il fuoco
acceso e crepitante.... Fuori, nel silenzio, fioccava; e tutti eravamo
attorno al fuoco; e io a raccontar favole, che Mino ascoltava da su le
ginocchia di Ortensia.... Ma rialzando gli occhi....: Ortensia aveva
perduto ogni segno della vivacità fanciullesca di pocanzi.

A che pensava?




XIX.


Mi amava?

Al sospetto rispose in me un proposito che poteva già essere effetto
di rimorso: «Ortensia non deve soffrire!»; e per i pochi giorni che
resterei ancora lassù, saprei attenuare ogni espressione affettuosa,
ponderare ogni parola, correggere ogni sguardo, affinchè l'affezione di
lei per me non prorompesse in amore e dolore, e il mio sacrificio fosse
pieno e grande.

«Non deve soffrire! Come vuole sua madre, deve viver lieta sino a
quando Roveni le manifesterà le sue intenzioni. Allora amerà e andrà
sposa felice».

Virtù? Sacrificio? Non eran vane parole. Ma il pensiero di perderla
interamente, tardi o presto, mi dava tale spasimo da scusarmi d'ogni
pensiero più insano.

«Che io mi posponga a Roveni, è giusto; ma non è giusto che io creda
alla felicità di Ortensia perchè egli le darà i gaudi dell'amor
materiale ed ella soggiacerà alla turpe legge dei sensi».

Ed eccomi a chiamar ribelli sublimi coloro che rifiutano di vivere nel
mondo per rifiutarsi alla legge universale, bestiale e prepotente; e si
mortificano e muoiono lieti d'esser sfuggiti all'inganno del piacere e
d'aver servito alla sensualità. Avessi potuto rapir meco, salva da ogni
cupidità e da ogni bruttura, la vergine che aveva inteso in me un bene
libero da quella esperienza materiale e torbida!

Ed ecco un altro tormento. In me, ora, un involontario contatto della
persona con Ortensia, sedendo vicini o passeggiando, o l'abbandono
innocente e confidente della sua mano alla mia, che non la ricercava,
destava un sospetto oscuro, improvviso, infrenabile, rapido come un
brivido: nel mio sangue, non nella mente.

Il mio pensiero ripugnava da quella istintiva concitazione sensuale,
mentre io la vedevo e la sentivo così fervida e giovine. La guardavo
fisso, con un timore doloroso. E lei diceva:

— Perchè mi guarda così?

Alla dimanda, mi si allargava il cuore, perchè non scorgevo ne' suoi
occhi nemmeno l'ombra di quel mio sospetto; perchè il suo sguardo
mi cadeva limpido nell'anima quasi a purificarla subito; perchè
rivelandosi ignara, fin nella voce, del motivo che io aveva avuto
a guardarla così, essa non attendeva risposta nè mostrava dubitare
d'altro motivo che non fosse un affettuoso e semplice indizio di
tenerezza....

Ma il più lieve contatto d'altri, o un altro sguardo, avrebbe potuto
proporle e insinuarle il desiderio; una differente stretta di mano
avrebbe potuto darle la sensuale commozione che non le davo io.... E un
altro la contaminerebbe!

In confronto a questa infamia — era un medico che la chiamava
un'infamia! — sembrava cessare ogni colpa nel mio amore nobile e puro;
e mi dicevo che se Ortensia mi amava, mi amava allo stesso modo di me,
nè proverebbe mai voluttà più grande....

.... Mi amava?

Era tanto mutata!; o mi pareva. Diversa nei modi: non accorreva più
come una volta, non rideva più con l'impeto di prima; diversa nello
sguardo, più luminoso e profondo; e in tutta la persona di lei sembrava
definirsi la gravezza di un intimo raccoglimento, d'una meraviglia
deliziosa, intensa, continua; quasi d'una beatitudine meditata e
riflessiva.... Se pure non m'ingannavo!

La consideravo con timida gioia. Ma diveniva tosto una gioia affannosa,
paurosa; e con più speranza che timore mi ripetevo:

«Forse m'inganno».




XX.


O forse tutto era un inganno? Per difendermi del male che facevo e che
avevo, inveii contro me stesso e rimproverai Ortensia. Innamorato, al
pari di tutti gl'innamorati forse io ero uno stolto che alla donna
reale aveva sostituito la creatura del suo sogno. Troppa bellezza,
troppa intelligenza avevo attribuito a quella ragazza diciassettenne;
e bisognava rompere l'incanto, non solo per risparmiarle soffrire, ma
per risparmiarmi soffrire.

Era bella; nessuno poteva negarlo: un fiore. Beltà però facile a
deperire presto, come accade di tutte le bionde.

Poi mi meravigliavo perchè adesso Ortensia non chiacchierava più
come per l'addietro, e la credevo perciò innamorata? Ma taceva solo
perchè tacevo io! A suggerirle argomenti, era stata loquace: da sè non
trovava da dire cose notabili. Del resto, le donne molto intelligenti
si dimostran tali nell'eleganza e nel buon gusto: Ortensia non aveva
sempre buon gusto.

— Perchè ti sei messa questa giubba grigia, che ti sta così male?

— Comincia a far fresco, la mattina.... È di flanella. Ma non la
porterò più.

— Te l'ho detto un'altra volta che è un colore che ti fa parer brutta.

— È vero; non me ne sono ricordata.

E io, dopo una pausa:

— Sei infatti molto smemorata, Ortensia! Tua madre e tua sorella hanno
ragione di dirtelo.

Rispose paziente, con un queto sorriso:

— Metterò giudizio, e lei non avrà più da sgridarmi.

Ahimè! I tentativi di rompere l'incanto erano vani! Essa mi guardava in
un modo....

Ma a quella frase di «metter giudizio» rammentai le raccomandazioni che
mi aveva fatte Eugenia e che avevo dimenticate da un pezzo. Tuttavia
aspro ripigliai:

— Tua madre desidera che io ti corregga.... Son gli ultimi consigli.

Essa, con un tremito nella voce (non m'ingannavo), esclamò:

— Ultimi? perchè ultimi?

— Ti ripeto che debbo partire lunedì. Sbigottita, pallida (non
m'ingannavo), mi fissò dicendo:

— Non lo credo; nessuno lo sa, in casa!

— Lo sapranno oggi stesso.

— Ma perchè? che è stato?

Ed io, col cuore che palpitava come il suo:

— Nulla.... L'altro dì te lo dissi pure che sarei partito a giorni.

— Io credevo scherzasse.... Non mi promise....?

L'interruppi:

— Fu una promessa della tua fantasia. Eccoti un consiglio: non
affidarti mai alla fantasia contro le imposizioni della realtà.

Questo le dissi, io, che avevo tentato invano di romper l'incanto!

Ma essa si strinse nervosamente le mani, a capo chino; poi mi guardò
in quel modo.... Non m'ingannavo! Mi sembrò di vacillare; non potei non
mitigare la voce, non dire:

— In realtà.... tu sei buona.

— Buona? — Sorrideva così triste!; un sorriso di amore dolente.

— Sì, buona! — proseguii fingendo di non capire e cercando pretesto
a inasprirmi di nuovo. — Il mondo invece è cattivo! Che dolore
sarebbe per me, un giorno, se dovessi apprendere che tu ti sei mutata
all'esperienza del mondo!

A sua volta, quasi suo malgrado, ribattè fiera, aspra:

— Lei ha poca fiducia in me; ed io ne ho tanta in lei!

— Che sai di me, tu? — esclamai senza più chiaramente avvertire quel
che mi dicessi. — Ricordati che ogni infamia è possibile: anche quelli
che stimiamo di più ci possono mancare!

Il mio pensiero, trasportato dalle mie stesse parole, corse a Roveni.
Ma indietreggiai; contenni l'impeto della gelosia, a cui stavo per
abbandonarmi.

— No: esagero. Non tutti quelli che stimiamo si dimostrano indegni
della nostra stima. Io di Roveni....

— Sivori! — Ortensia gridò, sdegnata, quasi minacciosa, come non
l'avevo mai vista.

— Lasciami dire. Di Roveni io ho tanta stima che non posso pensare alla
tua felicità senza pensare alla sua felicità.

Allora essa mormorò:

— Non credevo....; non credevo.... — e fuggì via. Non credeva che io
fossi spietato!

.... Annunciai poco dopo a Eugenia che partirei il lunedì prossimo.
Eugenia mi disse:

— Perchè non restare ancora un po' da noi? Speravamo restaste fino
all'inverno!... Volete andar laggiù, in pianura, in autunno?

Non andrei a Molinella.

— Farò come Roveni. Andrò anch'io lontano a cercar lavoro; ma con
minori speranze di lui!

— Vedete che non siete guarito? — la signora mormorò notando il modo
delle mie parole. Scoteva il capo; e come un giorno aveva detto:
«perchè Dio non v'ha dato una sorella?», ora disse:

— Se aveste una famiglia, vostra....

Questo dovevo udir io, da sua madre, senza rompere in pianto!

A desinare, dalle occhiate bieche di Claudio mi avvidi che Eugenia
l'aveva già informato della mia decisione. Mi avvidi anche che n'era
informata Marcella: Ortensia arrossì, guardandomi....

Quanto mi amava!




XXI.


Assistere alla commedia della vita col pianto nel cuore: anche questo
è la vita!

Alla festa del XX settembre, in Valdigorgo, che avrebbe dovuto
redimere il cavalier Fulgosi dal ridicolo in cui egli asseriva d'esser
precipitato per colpa della moglie, anch'io risi; ma la comicità dei
casi è solo nella mia memoria mentre ho vivo nel cuore il dolore che
in me accompagnava la stentata ilarità. Sì gran dolore risento, da non
poter indugiare nel racconto, quasi per un senso di profanazione. Tre
immagini, del resto, importa solo che io rilevi dalle ricordanze di
quel dì e le scorga nella lor propria luce: in luce d'amore, Ortensia;
chiaramente perfida, Anna Melvi; nella penombra da lui sempre cercata,
Roveni.

E mi rivedo, prima, nella sala del Municipio, rigurgitante di pubblico;
con il popolo in fondo; con le file delle signore in cospetto
all'oratore e, dietro, in poltrone, le autorità del Comune e del
Circolo che s'inaugurava. L'oratore parlava su di un palco, davanti a
un tavolino; e il discorso procedeva alla volta della pace universale,
tediosamente inzeppato di frasi a doppio senso, per congiungere il
tema della caccia alla politica. «Sappia l'Italia che il _punto di
mira_ dei Valdigorghesi è il bene della patria»....; e così via: col
_paretaio_ della difesa nazionale; con le _poules_ e il _bersaglio_ del
patriottismo....

Durante il fastidio dell'enfatico sproloquio, Ortensia cercava con
insistenza il mio sguardo. Mi sorrideva, e quel lieve sorriso senza
circospezione, senza sospetto, nell'innocente abbandono di un bene
che nulla più può contenere, mi angustiava di consolazione e di pena.
Ritraevo gli occhi da lei provando l'impressione che quello sguardo mi
rinnovasse l'anima; e pur conservando nella vista mentale l'amorosa
immagine, non resistevo alla tentazione di tornar a guardarla e
tremavo all'istantaneo riscontro dei nostri occhi. Là fra le altre
essa era sovrana non solo per la bellezza, ma perchè il suo aspetto
aveva perduto ai miei occhi ogni apparenza d'adolescente ignara, e io
la vedevo in tutto lo splendore della giovine innamorata e orgogliosa
dell'amore che le fioriva in petto. Ora temevo che gli altri ci
sorprendessero; ora, in un impeto di insania, avrei voluto che tutti
scorgessero come essa mi amava.

Sola cosa buona che facesse il cavaliere era quella che con la sua
personcina elevata sul palco impediva a Roveni di scorger Ortensia.

E rivedo Roveni che, impassibile, seduto acconto a Moser, s'estendeva
i folti e arditi baffi, o incrociava le braccia puntando lo sguardo al
soffitto. Anna Melvi sorrideva all'oratore; avventava occhiate a me;
guatava Ortensia.

Eppoi, dopo lung'ora, la catastrofe. A vendetta di Learchi e degli
altri capoccia clericali, ch'eran rimasti assenti, il cavaliere
improvvisava un inno al lavoro, e col «sacrosanto grido di: pane e
lavoro!» gettava l'offa ai socialisti. Più di una volta i suoi pugni
eloquenti non avevan per poco rovesciato il tavolino; ma quando egli
volle mitigare l'audacia di quel suo favore al socialismo e mandò un
poderoso grido di «Viva l'Italia!», allora.... Un crac formidabile;
un rovescio fragoroso e simultaneo del tavolino, dell'oratore, della
bottiglia e del bicchiere che eran sul tavolino. Un'asse del palco
s'era rotta e il palco s'era sfasciato.... Immaginare il trambusto, il
tumulto!

Della folla tutti si alzarono in piedi, addosso gli uni agli altri per
vedere; molti, troppi, accorrevano per soccorrere. La signora Fulgosi
svenne; le Melvi ridevano sgangheratamente; io e Moser rialzammo il
caduto, che ci raccomandava di raccogliere le cartelle del discorso,
mentre il dottor Minguzzi gli appiccicava un pezzo di taffetà in una
guancia sanguinosa.... Quand'ecco a quello scompiglio successe un
clamore più grande. Lo provocò una voce che gridava:

— Sono stati i clericali!... Tradimento dei clericali! — E alcuni
clericali o lor difensori, i quali si trovavan là in fondo,
protestarono con violenza.

Si videro braccia in aria; pugni piombar su teste; confondersi gente in
mischia....

Queste, furon queste le conseguenze del nobile intento della
pacificazione universale!...

Ebbene, in quel disordine, io rivolsi gli occhi più d'una volta a
Roveni e lo vidi sempre là, in piedi ma al posto di prima, immobile a
guardare freddamente lo spettacolo inaspettato; superiore a tutti nella
gazzarra. Era come lo spettatore di una farsa: di una farsa però che
non riesce a farlo ridere e di cui attende tranquillo la fine, quale
che sia. Anzi egli s'imponeva tanto alla mia attenzione e m'aveva
confermato in tale opinione della sua energia, che l'avrei paragonato
la un valoroso il quale assistesse a un conflitto non degno del suo
intervento. A chi mai, vedendolo in quell'attitudine, sarebbe venuto
il dubbio che quell'uomo fosse un vile? O chi avrebbe dubitato che,
se invece di comico il caso fosse stato tragico davvero, egli non si
sarebbe comportato diversamente?

.... Poi mi rivedo nella sala del _buffet_. Ivi gli invitati, mangiando
paste e _sandwich_, si preparavano ad assistere alla gara di tiro.

Io passavo di gruppo in gruppo, con la sola intenzione di star lontano
da quello in cui era Ortensia.

Insieme con la sorella, due o tre signorine paesane e alcuni giovani
corteggiatori, essa era rimasta confinata presso al balcone; nè il mio
sguardo poteva correre là senza incontrare lo sguardo di lei. Essendomi
avvicinato una volta, lei si staccò dagli altri e venne a me, in
apparenza ardita, ma mi chiese pavida, a bassa voce:

— Perchè non sta qua con me?... con noi?

Colto all'improvviso, non seppi che rispondere. Risposi sorridendo come
chi muova un benevolo rimprovero: — Bambina....

Essa, di pallida che era, avvampò.

Roveni, intanto, percorreva la sala con il fare di un padrone di casa.
Osservai che quel giorno gli occhi del giovane erano senz'ombra alcuna;
anzi il suo sguardo, così freddo per solito e teso innanzi a lui,
pareva più limpido e ricercava come per un'accondiscendenza o cortesia
nuova il mio sguardo. Aveva già saputo della mia partenza? Così pensai.
Eppure non potevo odiarlo!; tale concetto ne avevo!

— È vero che Ortensia sta bene vestita così? — mi chiese. E ci
accostammo insieme a quel crocchio.

Ortensia suggeriva qualche cosa all'orecchio di Marcella, la quale
prima parve disapprovare o schermirsi; indi, fattasi animo, ripeteva la
cosa a Guido. Questi fece due salti fregandosi le mani, tutto contento,
ed esclamando: — Bene! benone! benissimo!

— A Sivori non dispiacerà? — domandò ancora Marcella.

Infatti Ortensia era incerta, quasi dubitasse a interrogarmi.

Finalmente l'arcano mi fu chiarito da Guido.

— Lei e le ragazze se ne stanno in giro qui, per il paese. Io faccio di
tutto per sbagliare il primo colpo; mi metto fuori concorso; scappo e
torno da loro. Va bene?

Roveni udì e non fiatò. Invece dagli altri sorsero proteste per la
defezione delle Moser, appena esse ebbero ottenuto l'assenso del padre.

Ma Ortensia non si confuse:

— Assistere a una strage di piccioni? Lo lasciamo a voi questo bel
divertimento!

— Un capriccio, al solito — esclamò Anna Melvi accostandosi col
dottorino Minguzzi al fianco.

Marcella, confusa, le disse:

— Vieni anche tu, con noi....

— No, cara! Mi son prestata abbastanza.... Basta, oramai!

La povera Marcella divenne rossa rossa; Ortensia scosse il capo
sdegnosa; Guido ruppe in una risata. Ma Roveni con aria di perfetta
indifferenza domandò alla Melvi:

— Prestata a che?

— A sfidar la malignità per favorire l'amicizia!

Ribattè Roveni, col tono di prima:

— Eh! per la malignità lei non ha niente da temere! — Al colpo io
sorrisi; Anna mi vide; si morse le labbra, e mentre fissava l'ingegnere
con quei suoi occhi di vipera, non nascose lo sforzo a trovare una
risposta adeguata. La trovò e colpì anche me.

— C'è sempre da temere quando si hanno amici e nemici in una posizione
equivoca.

Il nemico ero io!

— Da una posizione equivoca — dissi — si può sempre uscire per la via
diritta, ma non si sa dove si possa finire con una condotta equivoca.

— Uhm! Una distinzione molto sottile — ribattè Anna astutamente. — Non
la capisco. E tu, Ortensia?

Ortensia rispose:

— Io non me ne intendo di queste cose.

E vedendo che io approvavo e sembravo incitarla aggiunse:

— Se non capisci tu, ho da capir io?

— Brava! — fece Roveni, non poggiando troppo sulla lode e andandosene.

— Andiamo! Andiamo. È ora! Al campo di tiro, signore e signori! Al
Poligono, per la gara! — ripeteva il segretario a destra e a sinistra.

Esclamò Anna:

— Dottor Minguzzi, noi sappiamo dove andiamo a finire: al Poligono!; e
senza equivoci, noi!

L'altro tergiversava, ma Anna se lo prese a braccetto e s'avviò, dopo
avermi avvolto in una occhiata di sprezzo.

Roveni intanto mi attendeva a capo della scala. Lasciò che le Moser ci
precedessero, per dirmi:

— Sono stato ferito da due parti in una volta; dalla frecciata della
Melvi e dalla risposta che lei ha data alla Melvi. Ma dica: per lei, io
sono soltanto in una posizione equivoca, o è equivoca la mia condotta?

Non aveva certo l'aria di un provocatore; in quella sua calma però
scorgevo il desiderio di metter carte in tavola. Sarebbe stata forse
diversa la mia risposta se mi fossi ricordato del proverbio: «chi è in
difetto è in sospetto»; ma gli scienziati, per quanto psicologi, han
poco uso di proverbi. Sinceramente, senza attenuazione alcuna, risposi
che potevo arrogarmi il diritto di giudicare la condotta di Anna, non
la sua.

— Non credo — aggiunsi — che lei sia uomo da percorrere vie oblique, e
non la credo affatto in una posizione falsa.

L'ingegnere disse: — Grazie; ad ogni modo, desidererei parlarle in
proposito. Ma lei non viene mai a trovarmi alla fabbrica!

— Verrò domani; sarà la visita di congedo.

Non mostrò meraviglia della notizia e conchiuse: — L'aspetto.

Sulla porta m'attendevano le sorelle; e noi tre soli c'incamminammo
per il paese. Nella maniera con cui Ortensia mi scrutava era evidente
il pensiero: «Lei lo sa già il bene che le voglio. Non avrà una buona
parola per me?»

Perciò essa aveva voluto restassimo soli; ma io, io, che avevo ceduto
temendo lo scorgere degli invitati alla festa, non volevo piegarmi.

Mi risonavano all'orecchio le parole di Roveni; mi rimproveravo e
insieme mi rinfrancavo pensando alla lealtà di lui; mi pareva nello
stesso tempo che io avessi tardato troppo a frenar la passione di
Ortensia; e ch'ella vi si abbandonasse troppo debolmente.

E non potevo dirle: — Se tu sapessi il bene che ti voglio!

Quasi strappandosi dai suoi pensieri, Ortensia esclamò:

— Sai, Marcella? Sivori non parte più per ora.

— Come? — feci io nel tono di chi respinge un brutto scherzo.

— Si è sfogato. È stato feroce. Non saran più i pettegolezzi di Anna
che lo faran partire così d'improvviso. Ad Anna nessuno bada più;
neanche Roveni.

— Ma io non parto per questo!

— Perchè dunque? — fece Marcella senza malizia.

— Perchè lunedì debbo essere a Milano.

Ortensia ritardava il passo sì da lasciar avanzar un po' la sorella, e
velata di subitanea tristezza, mormorò:

— Non credevo....; non credevo....

Le chiesi a voce alta:

— Che cosa non credevi?

Mormorava:

— Che lei mi tenesse ancora per una bambina....

— Ma no! via!

— Leggera, dunque; capricciosa; falsa, come Anna!

— Chi t'ha detto questo? Non è vero!

— Si vede, si vede!

— Ti prego, Ortensia....

Marcella, che si era fermata ad attenderci, rise.

— Vi bisticciate?

Proseguimmo in silenzio.

Io vincerei; ma a che prezzo! Nè tardai ad avvedermi che l'intima
battaglia di Ortensia superava forse, per asperità, quella che io
sosteneva in me. Ah il sogno della giovine innamorata s'abbatteva;
s'infrangevano le ardite speranze contro la mia durezza? Ma il
silenzio di lei mi significava che la giovinetta, che per un momento
avevo creduto debole, già m'opponeva la fierezza di una passione
pienamente consapevole, di una donna già consapevole e guardinga della
sua dignità. Dalla bella persona, alta e snella, che mi camminava al
fianco, ricevevo una impressione di severità e di nobiltà, che non
poteva essere solo l'abito elegante e di colore insolito a conferirle.

Quant'era mutata in pochi giorni! Nè era quella mutazione un
travisamento innaturale e transitorio, quale deriva talvolta da un gran
dolore; era come un raccoglimento rapido eppur naturale e duraturo che
una misteriosa energia aveva imposto a quell'animo irrequieto e della
quale tutta la persona pareva improvvisamente dominata e investita. Non
osavo guardarla negli occhi, nei begli occhi in cui poco prima avevo
scorto uno stupore di gioia e di vita nuova e poi un tremulo desiderio
d'abbandono: temevo ora di scorgervi lo sdegno e il rimprovero di
un'imperdonabile offesa.

Per togliermi e togliere Ortensia da tanta pena cercavo invano
d'apparir disinvolto, traendo argomento a discorrere da ciò che
osservavo nella via.

Ricordo che dalla piazza avanti la chiesa un figuro giullaresco
chiamava a suon di tromba gli ultimi curiosi attorno a una sonnambula.

— Facciamoci dir la sorte anche noi — propose Marcella. — Io
acconsentivo; ma Ortensia: — No. Non voglio! non voglio profezie di
sventure!

— Sciocchina, ci crederesti?

Non rispose alla sorella; tacita diede a me una di quelle occhiate che
mi passavano sul cuore come su di una ferita un'acuta punta.

Più tardi, da una svolta venne verso di noi un uomo, che riconobbi
da lungi, benchè a stento. Com'era deperito l'onesto Martino, il
merciaiuolo ambulante, da poi che non l'avevo rivisto! Curvo, portava
in ispalla un piccolo sacco e gli pendeva la bilancia dall'altro
braccio.

— Come va, Martino?

— Ah! — fece egli in atto di chi è stato colpito da un'enorme disgrazia.

Marcella chiese:

— Vostra moglie?...

Ma egli si mostrò afflitto per ben altro che per la perdita della
moglie! Allorchè potè parlare, brontolò:

— Mi è morto l'asino....

L'asino che io avevo invidiato era morto! Il ricordo mi fece sorridere.
E Ortensia:

— Ecco il sorriso brutto...., che speravo non vedere mai più!

— Tu non sai il perchè sorrido. Sorrido perchè un giorno io mi
confrontai all'asino di Martino; e c'è chi mi crede un grand'uomo!

A lei alludevo, che forse era stata indotta ad amarmi dall'opinione che
i suoi avevan di me.

Proseguivo:

— Sorrido anche perchè, a mio scapito, un giorno io mi confrontai a
Martino, che ora piange la morte dell'asino come non piangerebbe la
morte di sua moglie. E c'è chi mi crede un uomo diverso dagli altri!

Con la mia stessa ironia Ortensia ripetè la frase udita più volte da me:

— Ogni infamia è possibile....: anche che lei non sia diverso dagli
altri.

Tacqui, io, ora; e forse per il mio silenzio la sua speranza si ridestò
in un tentativo estremo.

— Da tanto tempo — mormorò — io mi son detto che non c'è uomo eguale a
lei. Perchè dovrei essermi ingannata?

Era pur dolce sentirla parlare senza ironia, senza amarezza, con
pentimento, con fede! Tacevo.

Fissandomi quasi per accendere ne' miei occhi smarriti la fiamma che
aveva nell'anima e per vincermi con una confessione ardita e violenta:

— Sì! sì! — ripetè senza dire di più.

Sì: non si era ingannata; voleva non essersi ingannata nel concetto
di me; sì, mi amava. Ma io chinai il viso...; non volevo vedere ciò
che di più sublime può attingere l'idealità e la passione umana: come
nella bella e fiorente giovinezza di una tal creatura una misteriosa
inspirazione aveva reso perfetto il sentimento della vita con
l'improvviso palpito dell'amore.

Essa.... Ancora sperava?

— Mino — disse dopo un poco — m'ha chiamata, stamattina al suo letto
per dirmi in un orecchio: «Se Sivori mi prende a Milano, ci vieni anche
tu, Ortensia?»

Mi riferiva l'innocente domanda del fratello per intenerirmi; ma fu
come non avessi udito.

— Da Milano, lei, va dopo a casa sua, a Molinella?

— No: all'estero. Laggiù andrò quest'altr'anno; d'estate.

— E non verrà a Valdigorgo?

— Non so se potrò venirci.

Non le restava più alcuna speranza! Tornò d'un tratto sarcastica.

— Ci ha qualche sorella, laggiù?

Ah! quanto male mi fece! Eppure non dissi: «Perchè mi fai tanto male?»;
risposi:

— Non ci ho che due vecchi: il Biondo e sua moglie.

— Le vogliono bene?

— Poveri vecchi!

— Ah dunque c'è qualcuno al mondo che le vuol bene!

Così, con la mia stessa ironia....

E non parlò più. Nel caffè, dove sedemmo ad attender Guido, fingeva
leggere i giornali. Ma quando Guido giunse, gli chiese impaziente:

— Il babbo tarderà molto?

Oh se tardò!; se fu grande la pena dell'attesa!

Infine rammento che Moser venendo a noi, con la carrozza, annunciò:

— Il primo premio all'assessore; il secondo a Roveni. — E rivolto a me
e a Guido: — Voi due avete fatto bene a squagliarvi. Costui (accennava
a Guido) tira ai piccioni come tu, Sivori, tiravi alle anitre. — Mentre
parlava, Claudio guardò Ortensia, aggrottò le ciglia; quindi le chiese:
— Cos'hai?

— Nulla, babbo; perchè?

— Mi pareva....

Marcella nel salire in carrozza mormorò in modo che io solo la udissi:
— Cervellina!




XXII.


Quando entrai alla fabbrica, Roveni, su la porta della piccola casa che
serviva a dimora ed ufficio del direttore, era intento a una faccenda
strana, quantunque potesse parere uno spasso di dopo colazione:
ripuliva un rewolver. Del resto, con l'usata franchezza di parole e di
modi, egli impedì subito la mia meraviglia.

— Mi brucia d'esser stato battuto ieri, al tiro. Ho sbagliato l'ultimo
piccione. A tiro a segno non sarebbe andata così.

Nè mi meravigliò il rancore che dimostrava così dicendo; indizio di
tenacia anche nell'amor proprio.

Aggiunse:

— Voglio vedere se oggi ho il polso fermo.

Appena fuori della porta era una carretta da trasportar mattoni. A
una parete di essa egli segnò un cerchio; si mise a distanza di una
quindicina di passi; mirò per alcuni istanti, e sparò.

— Centro! — disse un operaio che accorse per primo.

— Bravo! — feci io. Roveni con un lieve movimento del capo significò:
n'ero sicuro.

Non m'invitò a tirare, quasi dubitasse di umiliarmi; tranquillamente
riprese a pulire il rewolver. Chi avrebbe dubitato che tutto ciò
seguisse a un proposito e tendesse a un fine recondito?

Poi entrammo nell'ufficio; d'onde, dall'ampia finestra, si osservava
l'andamento laborioso degli operai. Laggiù, coloro che informavano le
crete agli stampi e la lunga fila delle carrette che recavano alla
fornace il materiale pronto alla cottura: un'altra fila di carrette
ne usciva con il materiale già cotto. Risonavano i mattoni nel venir
scaricati e ammucchiati. Transitavano intanto, con fragore di ruote
e tinnio di sonagli e voci di birocciai, le birocce di trasporto alla
ferrovia.

La produzione era davvero grande. Come spacciare tanta roba?

— Ora Moser ha una buona idea — disse Roveni mentre, deposta l'arma,
rovistava su lo scrittoio. — Pensa di costituire una società in cui
entrerebbero altri appaltatori.... Purchè non v'entrino le piovre!

— Chi sono?

— Si capisce: amici; ai quali è costretto a ricorrere nei momenti
d'angustia. Per il fondo di scorta non gli bastano certe volte i
prestiti concessi dalle banche. E la piovra più insaziabile è il signor
Learchi.

— Learchi!... — esclamai stupito. Che Learchi fosse stato un affarista
un tempo, lo sapevo; ma lo credevo.... in riposo. E apprendevo ch'egli
strozzava il padre della sua futura nuora, quando gli si sarebbe dato,
tutt'al più, del burbero benefico!

— Com'è difficile conoscere gli uomini!

Ora che cerco di rappresentarmi Roveni quale mi si dimostrò in quel
giorno, con ogni sua mossa e parola, ne ricordo la fuggevole occhiata
alla riflessione con cui accompagnai l'esclamazione di meraviglia.
E ricordo ora che non di rado egli aveva di tali occhiate, le quali
sembravano sfuggirgli, per quanto fosse padrone di sè, come sospettasse
d'esser lui in sospetto d'altri. Ma già Roveni aveva trovata la carta
ricercata.

— Vede? — disse. — È la proposta di un impiego per me. Potrei uscire
anche adesso, subito, dalla posizione apparentemente falsa in cui mi
trovo....

Richiamandomi così direttamente a quanto egli mi aveva detto dopo il
mio dibattito con Anna, l'ingegnere s'imponeva di nuovo, più leale di
me, al mio giudizio e alla mia stima. Per il peso della simulazione che
io avrei voluto gettarmi d'addosso, e non potevo, tentai interrompere
il discorso.

— Le ripeto che lei non mi deve alcuna spiegazione.

— Anzi! — ribattè egli. — Io ho proprio il dovere di spiegarmi con
lei. Lei è il più fidato amico della famiglia Moser ed è bene che
veda chiaro nel mio modo di procedere. È strano che un giovane della
mia età, non un bambino come Pieruccio Fulgosi, pensi sul serio a
una ragazza e si contenti di guardarla senza dirle nulla. Sembra un
mistero.

— Ma io so che Eugenia volle promessa da lei di tacere ad Ortensia, per
adesso....

— Ah! sa? Benissimo! Ho avuto riguardo alla signora Eugenia, che è
tanto apprensiva; e ho mantenuta la promessa, da uomo leale. Ma questa
lettera, questa proposta d'impiego mi scuserebbe abbastanza se uscissi
da ogni riserbo. Diavolo! Posso provare che un impiego non mi mancherà,
e con tutto il rispetto alla signora Eugenia, potrei cominciare a
corteggiare Ortensia, che non è più una bambina.... Invece, no: lei
ha visto; lei vede come mi comporto. Perchè? Appunto perchè non mi
piace di stare in una posizione falsa; perchè io debbo riguardi anche
a Moser e non voglio si dica che, mentre mi dispongo ad abbandonarlo,
gli innamoro la figliola senza avere la certezza assoluta di sposarla.
La certezza assoluta! L'impiego che mi propongono non l'accetto: è
vantaggioso; molto vantaggioso; ma non mi soddisfa del tutto. Eppoi:
non voglio, non debbo abbandonare Moser finchè non si sia provvisto di
un altro direttore, o non abbia costituita la società.

Costui era un uomo! Io?... Mi sentivo umiliato, avvilito; ebbi di
nuovo una smania impetuosa di riscuotermi, di svelarmi, di non restare
inferiore a lui.

— La sua condotta, ingegnere, non merita che lodi. Suo solo errore è
d'aver preso per sè un rimprovero che non era nelle mie intenzioni; che
lei forse potrebbe riferire a me stesso.

Egli mi fissò come non era solito e come chi dubita d'aver frainteso.

Quindi disse (e io non badai che le sue parole non s'accordavano del
tutto all'espressione da me attribuita alla sua occhiata):

— Lei pensa che io abbia dato retta alle chiacchiere di Anna? — E
scrollò le spalle.

— Quali chiacchiere? — domandai. — Che io sono innamorato di Ortensia?

— E che Ortensia è innamorata di lei.

Se io mi lasciavo andare alla confessione del mio amore, non
compromettevo Ortensia, per allora e per l'avvenire? Perciò sorrisi in
modo che quel sorriso valeva una menzogna; e dissi:

— Lei non crede ne l'una cosa nè l'altra? Perchè?

— Prima di tutto, perchè lo dice Anna. Povera diavola! Cercava
persuadermi che lei sposerebbe Ortensia, naturalmente per trarmi nella
rete. Non poteva capacitarsi, Anna, che Ortensia mi piacesse davvero!;
sperava sostituirla! Ma ha visto ieri come dà la caccia, adesso, al
dottor Minguzzi?

Intanto Roveni lasciava sospeso il discorso di prima. Ripresi io:

— E per quali altre ragioni le sembra inverosimile ciò che la Melvi
dice di me e di Ortensia?

— È impossibile che un uomo come lei abbia voluto innamorarsi di
Ortensia; un uomo di studio, di studi ben diversi dai miei; un uomo che
forse non ha mai pensato ad accasarsi e che, se mai ci pensasse, non si
perderebbe con una giovinetta...

— Oh bella! — esclamai dissimulando la ferita che mi diede
quest'argomento. — Non è possibile che io _abbia voluto innamorarmi_?
Non potrei essermi innamorato senza volere?

— No. Io non credo all'amore fatale dei romanzi. O meglio, credo che
gli amori romanzeschi siano per la gente debole, malata, senza volontà.
La volontà, per me, entra anche nell'amore.

— Uhm! — feci io lieto di dare al colloquio un avviamento di
discussione psicologica. Ed egli:

— Anche nell'amore c'entra la volontà! Ma scusi: un uomo sano, normale,
con la testa a posto, desidera una donna. Che deve fare per ottenerla?
Deve misurare gli ostacoli che lo separano da lei. Sono superabili?
Avanti! Non sono superabili? E allora non ci pensa più!

— Il guaio è che l'amore accieca, fa perder la testa.

— Accieca chi non ha occhi; fa impazzire chi non ha giudizio!

—.... O illude: attenua gli ostacoli che sembrarono superabili. In chi
non li può superare l'amore diventa poi romanzesco, come dice lei.

— L'uomo sano deve prevedere questo pericolo!

Poi con la sicurezza di un giusto orgoglio Roveni troncò la teoria per
addurre l'esempio di sè.

— Io spero di non illudermi; spero di superare gli ostacoli che si
frappongono per adesso a fidanzarmi con Ortensia; voglio superarli. Non
ci riuscirò? Non mi ammazzerò per questo, come si usa nei romanzi. Solo
— aggiunse — si può vivere anche senza moglie!

Quell'uomo di volontà indomita, quell'uomo che con la energia della
persona e della fisionomia pareva domandar a confronto la saldezza
del granito o del bronzo, e che pareva condensare e raffreddare a
un tempo tutta l'energia dell'animo e dei nervi nello sguardo degli
occhi chiari, quasi bianchi, quando disse: — Si può vivere anche senza
moglie! — tremò nella voce; le sue labbra ebbero un tremito! Ora io
domando: chi a osservare così vivi contrasti avrebbe giudicato tal uomo
all'opposto di quel che lo giudicavo io? Per me era un forte che amava
fortemente; che aveva giurato a sè stesso: o Ortensia, o nessun'altra!

Con amarezza; con invidia non abbastanza respinta nel cuore, osservai:

— Lei però dimostra anche che quanto più son gravi gli ostacoli, tanto
più aumenta l'amore, sia o no volontario....

Non si diè per vinto. Esclamò:

— Bene! Ecco perchè lei, dottor Sivori, non può essere innamorato di
Ortensia! Che cosa le impedirebbe di sposarla, se la volesse?

— La differenza di età.

— Che! Moser per darla in moglie a lei aggiungerebbe dieci anni addosso
a sua figlia!

— Ma io potrei non volerla per timore di renderla infelice; per la
fiducia almeno che moglie di un altro sarebbe meno infelice.

L'ingegnere ruppe in una sghignazzata. Rideva di rado, ma quando
rideva, rideva così: con violenza.

— Oh questa è grossa! Questa farebbe ridere anche in un romanzo!
Amare una donna vuol dire desiderare di renderla felice; vuol dire
sperare, aver certezza di renderla felice, come nessun altro: se no,
che amore sarebbe? — E proseguì: — Ma lei scherza! Si vede. Non nego
però che forse qualcuno le darebbe ragione, a costo di far ridere i
polli. Piuttosto che confessare la propria debolezza c'è chi cerca di
gabellare la debolezza per eroismo, e chiama egoisti gli altri. Io non
li posso soffrire.... So bene che lei non è di questi! Lei scherza!

Nelle ultime parole Roveni insistè per escludere assolutamente il
sospetto di un'allusione; mentre io sorridevo proprio a mo' di chi
ha scherzato. Per non scherzar più, avrei dovuto dirgli: «Ebbene:
Ortensia sarà mia!» Ma una voce mi diceva dentro: — «Il tuo sacrificio
è ridicolo per lui, per la sua forza; ma tu devi compierlo per la
felicità d'Ortensia!»

Tuttavia il discorso non era compiuto. Fiaccamente, quasi solo per
proseguire nell'argomento scherzoso, chiesi anche:

— E perchè Ortensia non potrebbe essere innamorata di me?

— Innamorata? Come dice Anna? Eh!, conosco le donne! conosco le
ragazze! Un capriccio....; un fuoco di paglia, potrebbe darsi; se
lei stesse ancora qua, o tornasse presto: sarebbe un primo amore;
e io mi ricordo di quello che disse lei del primo amore a proposito
di Pieruccio. Una ragazza come Ortensia, a diciassette anni, non fa
passioni.... Affezionarsi, sì. Questo è indiscutibile: a lei Ortensia
è molto affezionata; ed è un bene. Io ne sono contentissimo!

Spalancai gli occhi. Egli proseguì tranquillamente:

— Da un po' di tempo s'è fatta più seria, la signorina! Aveva tanti
capricci! Ma adesso diventa una donnina a modo. Brava! Perchè c'era da
preoccuparsene. Non sono un poeta io; sono un meccanico!

Quasi per concludere, ma in realtà per togliermi ogni timore in
proposito e ogni scrupolo, io mi sforzai a domandargli anche quando
penserebbe di chiederle la mano d'Ortensia.

— Appena sarò sicuro del mio avvenire; gliel'ho già detto.

— Ma lei è sicuro del suo avvenire!

— Non ancora. Le ripeto che non amo i castelli in aria e che sono un
uomo leale. Cerco un buon impiego; stabile. Quando l'avrò trovato,
mi terrò sciolto dalla promessa che ho fatta alla signora Eugenia e
parlerò liberamente a Ortensia. La mia partenza, a ogni modo, non sarà
avanti la primavera di quest'altr'anno; così avrò tempo di spiegarmi
anche con Moser. Va bene?

Gli strinsi la mano.

Forse un altro che ricordasse il proverbio «guardati da chi si dice
uomo leale», un altro forse avrebbe sospettato un motivo recondito e
oscuro alla condotta di Roveni; avrebbe potuto diffidare di lui appunto
perchè egli aveva voluto dissipare ogni possibile equivoco.

Ma io! Io mi chiesi: «Se fossi davvero fratello di Ortensia potrei
desiderare per mia sorella marito migliore?» La scienza mi suggeriva
ch'egli era un uomo eletto per forza, equilibrio, sanità, saviezza,
fede, predominio di sè e dominio della vita.

Che ero mai io al paragone di lui?... E Ortensia non saprebbe mai il
mio sacrificio!

«Ah morire per te, sorellina!»


Essa non era rimasta ad attendermi; ma vedendomi tornare, mi aspettò
presso il cancello. Non sorrise; non mi chiese di dove venivo. Disse:

— Porto l'elemosina a _Giovannin_. Quanti giorni ce ne siamo
dimenticati!

Allora sorrise; con l'ineffabile tristezza di un bel sogno dileguato.
Poi disse:

— Gli dia qualche soldo anche lei, per domani, che è festa.

Come Ortensia, senza dir nulla, pose il cartoccio su le ginocchia del
cieco, questi trattenne il suono dell'organetto e alzando quel suo
volto, che l'improvvisa gioia illuminava accrescendo l'orrore delle
pupille spente, esclamò:

— Ortensia di Claudio!

— Mi vuoi ancora bene, _Giovannin_?

Egli rispose, goffamente solenne:

— Come a Dio!

— Prendi — dissi io, buttandogli alcune monete nel cappello.

— Voi chi siete? — domandò allora il cieco perplesso, serio;
meravigliato egli stesso, pareva, che la voce non gli manifestasse di
subito la persona. Finchè rise dalla enorme bocca, che mostrava i denti
candidi, e con modo di stupida furbizie:

— Ah! Lo so chi siete!

— Chi sono?

— Lo so! lo so!

Era contento; godeva a indugiare nella risposta. Esclamò infine:

— Siete....: lo sposo di Ortensia!

Ella arrossì, mentre io ridevo più stupidamente del poveretto.

— Suona _Giovannin_....; — Ortensia disse con intenzione ironica,
nell'avviarsi.

Quando fummo di nuovo al cancello (e il cieco straziava l'«addio, mia
bella, addio!») essa mormorò:

— _Giovannin_ è forse da invidiare!

Io avevo l'angoscia alla gola; avrei voluto ribattere: «Anch'io
credetti invidiarlo un giorno! Ma tu in avvenire sarai felice!»

Chiesi invece, per celarmi:

— Dove vai?

— Su in casa, a cucire.

Nè la rividi in tutto il giorno. «Mette a prova la sua forza di volontà
— io pensavo. — Se resiste alla tentazione di star meco le ultime ore,
resisterà all'amore fino a guarirne, e forse in breve». Anche lei più
forte di me!; ed essa ignorava quant'io soffrivo!

Sul tardi Eugenia, passando dalla sala terrena e scorgendomi solo, si
meravigliò e ristette.

— Ortensia non è qui, con voi?

— No: m'ha detto che saliva a cucire.

La madre scosse il capo.

— Al solito — disse —: ieri si è divertita, e oggi è un brutto giorno.
Vedete se ho ragione di lamentarmi? Non si fa forza nemmeno per non
dispiacere a voi, gli ultimi momenti che siete qua.

Che dire? Pregai che la lasciasse queta; tentai scusarla con lo stesso
argomento: il malumore, dopo le ore di svago, era segno di una rara,
bella facoltà spirituale....

— Voi la scusate sempre! — disse l'ingenua madre.

Quindi volse il discorso alla mia visita alla fabbrica, della quale
l'avevo informata la mattina.

Credei desiderasse sapere se Roveni m'aveva parlato di Ortensia. Ma
ella mi prevenne:

— Roveni v'ha parlato di Moser? degli affari?

E vedendomi incerto, aggiunse:

— Io non so nulla, non debbo saper nulla. Claudio è fatto così....
Parla di tutto in casa, fuor che degli affari. Ma la notte è spesso
desto....; sospira. Temo mi nasconda qualche cosa di brutto.

M'affrettai a dirle del disegno che Claudio aveva di comporre una
società e che Roveni approvava; sebbene Claudio stentasse a ridurcisi.
— Vorrebbe esser solo; far tutto da solo. Però sarà meglio limiti le
sue fatiche....

— Certo che sarà meglio! Così non potrebbe continuare. Si consuma
l'esistenza....

Tranquillata intorno a ciò, Eugenia mi domandò se Roveni mi aveva
parlato di Ortensia.

Con acerba soddisfazione della mia coscienza, con l'acre voluttà di
contrappormi all'ingegnere e di essere forte come egli non avrebbe
immaginato mai, le risposi di sì: me ne aveva parlato; mi aveva
manifestato chiaramente le sue intenzioni.

Egli l'amava tanto, Ortensia, che aveva giurato a sè stesso: — o
Ortensia, o nessuna!

— Farà felice la vostra figliola; e sarà degno di lei.

Questo dissi!

— E di Ortensia, voi, che cosa pensate?

— Ha molta stima di Roveni; dalla stima verrà la simpatia, l'amore.

Questo dissi! Avevo vuotato il calice sino alla feccia! Ma Eugenia,
la buona amica che per bontà mi leggeva nel cuore, questa volta non mi
lesse nel cuore.




XXIII.


L'agonia cominciò la mattina dopo; la domenica. L'ultimo giorno! Perchè
si ostinava Ortensia a starmi lontana anche in quelle ultime ore? Per
nascondermi il suo dolore, l'amore, lo sdegno? Per dimostrarmi la sua
fierezza? Avrei dato metà del mio sangue per rivedermela lieta dinanzi
ancora una volta, come quando accorreva ad augurarmi il buon giorno, e
il sorriso in cui m'appariva tutta la sua persona placava la cura che
mi rodeva. Non più quel sorriso! Mai più! Patire, frattanto, il castigo
quasi d'un delitto; dubitare che fosse insania non l'amore ma l'azione
generosa che mi era imposta da un destino crudele.... Ortensia!
Ortensia! Era una crudeltà.... Non poter chiamarla a voce alta per
quelle ultime ore; non poter invocarla a sostenere con la sua presenza
quell'agonia....

Dalla terrazza udii affrettare passi alla mia volta. A distrarre la mia
pena veniva invece il cavalier Fulgosi con un fascio di giornali, che
sollevava e agitava come un trofeo.

— Dottore! _Hurrà!_

_La Campana_ e _Il Corriere della Valle_, allora giunti, riferivano
che alla festa del 20 settembre in Valdigorgo era stato presente anche
un illustre scienziato; perciò il cavaliere veniva a portarmeli così
per tempo, e a portarne copie alle signorine. Ma perchè io partivo
l'indomani? Avrei potuto, dovuto attendere a partir con lui e con la
sua signora appena Pieruccio sarebbe ritornato da Varezze, ove era
guarito....

(Pieruccio era guarito!...)

— Si guarisce presto dell'amore a diciassette anni! E le medicine della
giovinezza sono dolci. Ma alla mia età — sospirò Fulgosi traendo di
tasca lo specchietto — è amaro non poter ammalarsi così! A me non resta
che trovar dolci le amarezze della politica. Eppoi...: _tout passe,
tout casse, tout lasse!_

Per non apparir gioioso, qual era, della réclame che s'era fatta egli
stesso nei giornali, si mutava a quell'aria di melanconia.

Sospirò e disse:

— Lei, dottore, almeno ha la scienza....

— _Almeno?_

Vedendosi in pericolo, aggiunse subito:

—.... se sdegna l'amore.

— E chi le ha detto che io lo sdegni?

— Nessuno.... Immagino....; suppongo....; forse.... Ah! è qua l'amabile
Ortensia. «Venite a noi parlar, s'altri nol niega!»

Ortensia, che sopravvenendo salvava il cavaliere dalla china
perigliosa, non si curò di lui e si rivolse a me concitata, quasi per
ira mal rattenuta:

— A messa in paese io non ci vado! Vado all'Oratorio. M'accompagna lei,
Sivori?

Io non avevo ancor risposto che Fulgosi s'inchinò come a una regina, e
disse:

— Anch'io, se crede.... — Ma ella l'interruppe, evidentemente decisa a
non volerlo.

— Domenica prossima m'accompagnerà lei, cavaliere.

— Volentierissimo! Parigi val bene una messa!

— Farà lei questo sacrificio.... — E Ortensia mi guardava.

— Un sacrificio — il cavaliere oppose — che il corrispondente della
_Campana_ invidierebbe. Legga, signorina, che cosa si dice qui.... — E
le porse uno dei giornali.

Da prima sommessamente, poi forte, Ortensia lesse; ma nel suo volto
pallido la lettura sostituiva tosto alla noia un'impronta di sarcasmo.
Mi parve di vedere un'anima intristita. E quando dalle lodi del
cavaliere «oratore splendido», degno di essere assunto non pure «alla
più alta carica municipale, ma a quella di rappresentante dell'intera
nazione», il corrispondente passò a descriver la festa, a nominar
le persone cospicue del pubblico e a vantar le «ideali parvenze»
delle signorine Moser, allora Ortensia proruppe: il cavaliere rimase
innondato da un'onda di torbida ilarità.

— Ma bravo! Bravo, signor cavaliere! E lei crede che nessuno se
n'accorga? Ah Ah! Ma la corrispondenza l'ha fatta lei! Tutti lo
capiranno; e se qualcuno non lo capirà, lo dirò io! io! a tutti!

Fulgosi affogava. Si mise a scongiurare:

— No, signorina, non lo creda; non è vero; non lo dica!... Anche se
lo crede, per carità non lo dica!... _Noblesse oblige_.... Lei così
gentile perchè vuol rovinarmi?

— A tutti! Tutti debbono saperlo! Mamma, Marcella, venite a leggere che
coraggio ha avuto il cavalier Fulgosi!

Fortunatamente Eugenia e Marcella, le quali venivano già pronte per
andare in paese, interpretarono quello sfogo come uno scherzo; e io
stesso m'intromisi a mutar la cosa in gioco.

Salvo, il cavaliere s'accontentò dei ringraziamenti che gli fece
Marcella; poi s'accomiatò più frettoloso di quando era venuto.

— Dunque — disse Eugenia — tu, Ortensia, che fai?

— Vado all'Oratorio.

— Un capriccio!

— Con Sivori, ci vado!

— Meno male! — disse Marcella. — Un capriccio questa volta che ha una
buona intenzione!

— Io vado con la mamma — interloquì Mino, che certo aveva qualche
affare in paese. — Piuttosto, di', Sivori (e mi susurrò all'orecchio):
— Mi prendi a Milano?

Risposi sogguardando a Ortensia, quasi per mitigare con la mia dolcezza
l'asprezza di lei.

— Volentieri, caro amico! Ma la difficoltà più grande è il permesso del
babbo. Bisognerà trovare una buona ragione o una grossa bugia.

Il fanciullo meditò a lungo, finchè quasi sapesse che a me non era più
difficile quel che ancora era difficile a lui:

— Dilla tu, Sivori, la bugia!

Intanto Ortensia raccomandava alla sorella; e alla madre: —
Spicciatevi: se no, perderete la messa! — E a me: — Andiamo?

Appena ci fummo incamminati io vidi che dalla concitazione,
dall'eccitazione di pocanzi il suo animo era caduto in una depressione
angosciosa. Che battaglia aveva sostenuta, in sè stessa, per esser
meco l'ultima volta! Certo non affidava più alcuna speranza a quella
gita, ma voleva forse che io comprendessi il male che le avevo fatto,
o comprendessi quant'era grande l'amore che io avevo ostinatamente
respinto. Il dì innanzi aveva resistito in un proposito di fierezza:
poi la passione doveva averla persuasa ch'era per lei maggior forza
confessarmi tutto. Se non che ora, a ritrovarsi sola meco, non poteva
nemmeno celare il panico che le incuteva il suo fermo proposito.
Procedeva a capo chino, senza trovar parola. Tornava la giovinetta
inesperta, intimidita dalla stessa passione che le aveva data tanta
forza. E io dopo la scena di pocanzi mi sentivo più colpevole: avevo io
forse intristita quell'anima?

Finalmente disse:

— Sono stata cattiva con Fulgosi! Ora me ne dispiace....

A udir la sua voce così diversa, a vederla così rabbonita, ebbi un
infrenabile moto di consolazione entro di me; le sorrisi.... L'amore ci
voleva buoni entrambi, nell'ultima ora che stavamo insieme! Il sole, il
cielo ci volevan buoni se non potevamo essere, per quell'ora, felici!

— Che giornata! — io dissi guardando intorno allo svoltar della
viottola. Solo in un punto vapori candidi quasi impercettibili velavano
il cielo: sul resto, nel chiaro azzurro, andava diffuso il sole ormai
autunnale, e per i dorsi bruni dei monti e per gli spazi verdeggianti,
e i molli declivi e i campi tracciati di solchi e carraie, effondeva
una dolcezza che non ha la primavera. Sui tetti d'ardesia, nel
paese, la luce si rifletteva come ad accenderli; prorompeva entro le
finestre; vibrava intorno il campanile dalla croce scintillante in
alto. Con più frequenza che in primavera giungevan pigolii dai campi, e
richiami nitidi di luì e gazzarre festose di passeri. Bianche farfalle
sorpassavano la siepe; vagolavano a due a due: lievi anime in rincorse
d'amore. La costa boschiva dell'antico convento era immersa in un
fulgore immoto, in uno splendore coerente e meraviglioso.... Io mi
ricordai d'un tramonto....

Ortensia guardava anch'essa; e ripetè: — Che giornata!

Indugiava quasi ad assaporare quella dolcezza; scosse il capo come
quella dolcezza le si mutasse dentro, nell'animo, in una mestizia
profonda. Quindi, per dire qualche cosa, disse:

— Don Pietro si spiccia in venti minuti. Ma il priore, in parrocchia,
non la finisce mai.

Aggiunse: — Del resto, per pregar bene non basta un minuto?

— Anche meno, per chi può pregare. Tu non puoi; me lo confessasti.

Senza titubanza, ma con un breve rossore, ribattè:

— È vero. Quand'ero così allegra, dopo la guarigione della mamma, non
ne sentivo il bisogno, di pregare, neppure per un secondo.... — La voce
le cadde interrotta perchè interruppe l'espressione del pensiero, che
doveva compiersi nella esclamazione: «ma ora!...» Riprese: — Lei però
non prega nemmeno quando è triste. Non crede a nulla!

A niente: nemmeno a lei, che mi amava! Invano ella mi aveva voluto
tanto bene; invano mi amava così; e io, che non raccoglievo dalle sue
parole il rimprovero e le lagrime, io ero perverso; ero spietato, io,
che non osavo guardarla negli occhi e sorprendervi quanto amore vi
tremava per me!

Esclamai:

— T'inganni! Oggi credo fino a me stesso! Mi sento buono oggi.... E tu?
— Mi sembrava di correre su l'orlo di un precipizio con il senso della
vertigine. — E tu credi a ciò che senti?

— Certo!

Tacque a lungo, dopo. Voleva pur dire; e non osava; finchè i nostri
occhi s'incontrarono.

Disse:

— Ho sempre pensato.... una cosa strana!: che ci rassomigliamo, noi
due.... Ma io non so esprimermi! Ecco — proseguiva rianimandosi — se
non ci rassomigliassimo, io non avrei tanta fiducia in lei. Invece,
credo che con lei non avrei paura di nulla, che potrei seguirla, a
occhi chiusi, nei più grandi pericoli....

Fin nelle parole c'era una voluttà d'abbandono! Perchè, strappato ogni
ritegno, dimesso ogni infingimento, io non la riceveva ed essa non
s'abbandonava nelle mie braccia? Fui per scongiurarla: «Abbi pietà di
me, di noi! lasciami fuggire! Non dir più una parola!»

Sorrise.

— Ma quante volte ho creduto che lei mi credesse sciocca! Per fortuna,
mi consolavo a indovinare....

— A indovinare che cosa?

—.... i suoi pensieri....; che so?...; le cause del suo malumore. Lei
invece.... non ha mai indovinato nulla di me!

— Questo ho indovinato: che hai l'anima di tua madre e il cuore di tuo
padre.

Il suo sguardo s'accese di una gioia istantanea....

Intanto chiamava la campanella dell'Oratorio, e affrettammo.

Poi rallentammo i passi senza che ce ne accorgessimo. Quando avrei
voluto chiederle: — a che pensi? — mi chiese essa:

— A che pensa? — provocandomi, per disperazione, a finir quell'angoscia.

— A nulla!

— Non si può non pensare a nulla. La notte, al buio, cerco il sonno
e non lo trovo, se mi viene in mente qualche cosa....; e provo a non
pensarci. Ma che! Non ci si riesce!

— Tu hai diciassette anni — ribattei amaramente: — io venti di più.
Alla mia età si può anche non pensare a nulla!

Ma pensavo, ancora, al male che avevo fatto!

Che possanza ogni mia parola, ogni mio atto, a poco a poco, di giorno
in giorno, aveva avuta su quell'intelligenza e in quel cuore!

— Non hai fiori oggi — dissi chinandomi a raccogliere un fiore di
colchico.

— Mi dia quello!

— No. È velenoso.

— Che importa? Me lo dia, Carlo!

E mentre lo fermava al petto:

— Non voglio più dirle: Sivori. Carlo: che bel nome!

Dal tono della voce m'accorsi che nel suo segreto più volte ella doveva
aver ripetuto forte, così, il mio nome.

— Andiamo: arriveremo a messa finita!

Quando arrivammo il campanello indicava il _Sanctus_; le donne
s'inginocchiavano.

Ortensia s'avvicinò a loro, là, dove ci eravamo rifugiati il dì della
bufera. Ed io, poggiato al pilastro, liberamente, adesso, avvolgevo
Ortensia del mio sguardo.

.... Dove andrei? in qual parte scamperei ai mio soffrire?
M'accogliesse, anzi che monti aprichi e boschivi, una landa;
m'arrestassero lo sguardo i muri d'una città anzi che estendermelo un
orizzonte sterminato: che importava? Per tutto ella mi seguirebbe a
farmi soffrire! Dolente immagine, mi seguirebbe? o ridente? Salva del
mio amore? felice un giorno nell'amore di Roveni? Ah se tutto non era
vanità come l'ombra che ci proteggeva; se tutto non era illusione come
la fede che le pareva sentire adesso, perchè il suo Dio non le toccava
il cuore e non le diceva: «Sii di me solo?»

Non impazzivo! All'Elevazione abbassai gli occhi, per non vederla, e
cercai invano nel mio cuore una preghiera infantile.

Ma se non potevo pregare, neanche potevo più maledire! Impossibile in
quel trepido silenzio invocare, come un tempo, un disordine enorme che
lanciasse il mondo delle passioni umane nelle tenebre e nella morte!
Impossibile sognare mai più che una potenza suprema, mostruosa e gaia,
si rivelasse a por termine alla sua commedia, ordinando: «Basta! Basta
con l'amore!; col dolore!» Per i buoni, per gl'ingenui, per i forti,
— se non per me — una fede, un Dio, c'era! E gettando lo sguardo
all'aperto: «Sì, tutto nell'autunno deperirebbe e ingiallirebbe, e
marcirebbe nell'inverno; ma in quel cielo cristallino e fervido, in
quella letizia luminosa e festiva, risplendeva, certa, una promessa di
vita.

Dal mio stesso dolore, nel sacrificio, non rampollerebbe un bene?...
Senza più ira, senza più gelosia mi provai a riguardarla....

E quando, finita la messa, la vidi venirmi incontro con quel sorriso di
dolore non più respinto, ma palese e quasi solenne, io era deliberato
al pari di lei. Lasciammo sfollare; indugiammo per il sentiero
risalutando chi oltrepassava e ci salutava.

Tra gli ultimi fu una coppia amorosa. La giovane arrossì; il giovane ci
fe' un saluto confidenziale.

— Lo ravviso....

— È un operaio della fabbrica. — Ma sì dicendo Ortensia ristette. Non
più vane parole!

— Domani, dunque.... È deciso?

Irremovibile nel pensiero, con il pensiero di fatalità che la parola
comprendeva, risposi:

— È necessario!

Anche qualche passo procedemmo; Ortensia, a capo chino, oppressa.

Ma s'arrestò di nuovo raccogliendo tutta l'energia della sua volontà
per guardarmi, parlarmi, dirmi con tutta la pietà, con tutto lo strazio
del suo cuore nella voce:

— Carlo! Che cosa le ho fatto, io?

La guardai. Tacqui un istante.

— Senti! Senti che cosa mi hai fatto! — esclamai in uno sfogo di
gratitudine e di passione. — Senti! Io ero un miserabile perchè non
credevo più in me; desideravo la morte, la distruzione, il nulla; io
era cattivo perchè invocavo a dividere un soffrire ignobile, per un
egoismo feroce, un'anima buona, e cercavo una sorella. Ma la sorella
vedeva sereno il cielo, ridente la terra, lieta come lei ogni cosa.
Era tanto giovane! Sua madre era guarita, ed essa coglieva dei fiori,
e cantava. E la giovinezza e la vita poterono più che l'apatia e la
morte: io fui vinto: essa mi fece rivivere: mi ridiede la coscienza
della vita.... Ecco che cosa mi hai fatto!

Oh quello sguardo, allora!

Continuavo:

— Ma io che farò per te?... Non è lontano il giorno che io scorgo, che
io invoco per te, per i tuoi.... per lui, lui, che ti ama e ti vuol
sua.... Io sento fin da oggi quel che t'augurerà quel giorno tuo padre.
E tu sarai felice, perchè noi ti vogliamo felice! Tu dovresti essere
felice, pienamente felice, per sempre! Ma se a Dio non bastassero le
preghiere di tua madre; se contro il destino non bastasse il nostro
volere; se mai in un lontano tempo la sventura passasse sul tuo
capo....

— Carlo! Carlo!

S'abbandonò, rompendo in singhiozzi, disperata, al mio petto.

Io la risollevai un poco perchè, piangendo, vedesse nei miei occhi
l'anima mia....

E la baciai nella fronte.




XXIV.


_Tànn!... Uno.... Tànn!... Due...._ Sei tocchi così. Fosse la
campana di bronzo buono, o l'aria pura fosse più capace che altrove
d'estendere, limpide e vibranti, le onde dei suoni, l'orologio
di Valdigorgo cantava le ore. Rispondeva a colpi piccoli, nitidi,
frettolosi, da lungi, quello di Paviglio.... Mezzanotte.

Io davo volta nel letto. A che pensare per non pensare a _lei_?

A quel che m'aveva detto Moser. Dopo desinare l'avevo affrontato nello
studio mentre egli, allo scrittoio, faceva conti.

— Claudio: parto domattina con la prima corsa. Debbo essere a Milano
nel pomeriggio; e ci sarò!

— A Milano? Benissimo! Sabato ci debbo essere anch'io. Puoi attendere.
Ci andremo e torneremo insieme. — E si era rimesso a scrivere e a
borbottar cifre.

Sapendo che irritarmi gl'impedirebbe d'irritarsi, avevo ribattuto in
tono decisivo:

— Ti ripeto che io debbo trovarmi là domani!

— _Tredicimila e quattrocento lire_.... Dicevi? Domani? Bene! Se è
vero, va! Sabato però ci vedremo; torneremo insieme.

— Ti ripeto che mi converrà forse prendere la via del Gottardo....

— _Mattoni seimila_!... I preventivi di Moser fallan di poco, caro
amico! Gira e rigira, la spesa non sarà inferiore alle ventottomila
lire.... Eh! Eh! proprio così!... Dunque? Ma che Gottardo! ma che
Gottardo! Ti dovrebbe venire la malinconia di viaggiare, adesso! Non
sai che tutto il mondo è paese ma che il più bel paese del mondo è
Valdigorgo?; salvo il rispetto, s'intende, a Molinella, dove pure
abbiamo riso molto...., col Biondo.... Ah! Mi dimenticavo le finestre;
il ristauro alle finestre!...

Una pausa. Poi:

— Ho voglia di rivedere il Biondo e la Rita.... Bei tempi quelli! E
tirare alle folaghe?... ora che sono presidente del _Club_! Perchè
no? Se mi riesce.... Sai che ho in mente di prendermi due soci nella
fabbrica?

— È una bella idea, perchè tu lavori troppo; abbracci troppo....

— Se mi riesce, dopo, faccio una scappata a Molinella a trovarti....
Ma.... Tutto sommato: _Ventottomila e settecento lire_.... Meno è
impossibile!... Ma a te di fermarti a Molinella, per un pezzo, non ti
consiglierei. Voialtri Spinoza avete il nemico dentro di voi; avete
bisogno di distrazioni più che del pane per vivere.... Oh! mi credi
proprio un imbecille?

Nel dir questo aveva gettata via la penna e m'aveva piantati gli occhi
in faccia.

— Perchè?

— Credi che non me ne sia accorto, io, che te ne vai press'a
poco com'eri quando venisti da noi? Non è vero che abbi necessità
d'andartene! La verità è che dappertutto stai male! che neanche
l'amicizia ti basta! che neanche Valdigorgo ti basta! Ma sei ancora in
tempo per far l'ultima prova. Spicciati! Ammogliati!

— Se tu sei un galantuomo, e se io sono infelice, dovresti dirmi che
sarebbe un delitto trascinassi una donna nella mia infelicità.

— Ma perdio! — egli gridò esasperato —: perchè sei tanto infelice?!
perchè?

Gli avevo risposto quello che una volta sarebbe stata la verità piena
e che purtroppo adesso non ne era che parte:

— Perchè non ho nessuna fede.

E a reprimere il suo sorriso più di pietà che di scherno, avevo
soggiunto:

— Io non sono come voialtri che sapete prenderla pel suo verso la vita!
Voi sapete perchè siete al mondo, perchè lavorate, perchè soffrite,
perchè amate, perchè godete.... Voi leggete nel vostro destino; nel
mio, io non so leggere. Lasciami andare al mio destino: quello che è e
quello che sarà.

— Il tuo destino è qui! — Claudio si era alzato in piedi; rosso di
collera; si era battuta con la mano la fronte. — Qui! Nella testa!
Altro che filosofia! Sai cosa ho da dirti? Che è peccato mortale
volerti bene! Non lo meriti! Ti vogliam bene tutti; Eugenia, le
ragazze, Mino; e per compenso, tu: «Lasciatemi andare al mio destino!»
al Gottardo!

Dopo il quale sfogo la scena si era conchiusa con un fraterno abbraccio
e con la mia promessa di tornar presto....

.... Di nuovo mi voltai per il letto; pensai ai saluti degli amici
dopo la conversazione: Roveni serio, sempre uguale a se stesso, m'aveva
stretto forte la mano; il cavaliere si era industriato a commuoversi,
con di più la preghiera d'inviargli le mie opere, cui farebbe degna
meritata réclame; la sua signora m'aveva augurato buon viaggio con
smorfie gentili e disinvoltura aristocratica; Guido, al quale avevo
imposto di passare, scrivendomi, dal lei al tu, m'aveva detto addio
grato e ridente nella faccia tonda, quantunque gli spiacesse la mia
partenza, che gli diminuiva sempre più la libertà di amoreggiare e gli
toglieva un protettore....

Le Melvi, per fortuna, non eran venute....

Transitava intanto, nella notte fonda, un tinnio di sonagli col rumor
basso delle ruote....

Ed Eugenia mi aveva detto: — A Molinella ci avete i ricordi; ma la
vostra casa, è qui. Nessuno vi vuol bene come noi.

E Marcella:

— Domani avremo tutti la luna!

.... Io cercavo con gli occhi chiusi il sonno e non trovavo che le
tenebre; e se li riaprivo, scorgevo dalla finestra aperta la serena
oscurità celeste. In attesa, così, del giorno.

Finalmente: _Tànn_!... Un'ora.

.... Quanti giorni ero rimasto lassù?...

Dodici giorni dopo il mio arrivo avevamo portato Eugenia in giardino....

Curioso però il pensiero di Eugenia, a indagare il mio male nei primi
giorni della mia dimora lassù! Con che sorriso io avevo risposto al
dubbio di lei, che soffrissi per una passione d'amore!

Già: Amore e morte....

    Cose quaggiù sì belle
    Altre il mondo non ha; non han le stelle!

.... Un tempo io avevo studiato il terrore della morte in animaletti:
in un sorcio; in una cavia. Ferii un giorno una passera, che precipitò
senza un grido dall'albero, e quando fui per raccoglierla, sollevò
le palpebre invocando pietà e aperse il becco come per l'ultima
inspirazione di vita. Mi pareva vederla....

Meglio saltar dal letto; vestirmi; spalancar le vetrate e mettermi alla
finestra, al fresco. O no; meglio rivoltarsi e guardare con gli occhi
chiusi alle tenebre vorticose; meglio il buio che le stelle! Aspettare.
Suonerebbe pure quel maledetto orologio, che non aveva battuta dei
quarti d'ora; e i quarti dell'orologio di Paviglio erano così deboli
che non mi giungevano.

Proprio una maledizione! Quando stavo per assopirmi transitò un'altra
biroccia.... Finchè, volta di qua e torna dall'altro lato....: _tànn_!

Ah finalmente suonarono quelle maledette due ore!...

Ma che mi veniva in mente adesso? quanta demenza travolgeva la mia
povera testa? Che fatica persistere al desiderio d'alzarmi; d'uscire
piano piano; e andar sotto quella finestra! Forse era socchiusa.
Temeva addormentarsi....; voleva essere alzata alla mia partenza....
Come Pieruccio! Scendere e mettermi sotto la finestra di _lei_.... Ma
Pieruccio era guarito dalla sua passione!

Io partivo com'egli era partito. Non guarirei? Avrei almeno il conforto
d'aver compiuta una buona azione.... E dopo? Non vederla mai più, se
Roveni basterebbe alla felicità di lei! Quetare il dolore in una vita
nuova, se quest'affetto aveva rinnovato in me una sorgente di vita;
vivere.... Oh meglio non pensarci!... Vivere con un vano ricordo
d'amore era la mia sorte....

Ah Roveni, lui sì che vivrebbe felice! Vile io ero stato! Vile!
Avrei dovuto dirgli: — Io, io stesso, che l'amo, vi voglio felice! —
Immaginavo un conflitto tra me e lui, quale sarebbe potuto avvenire. —
Voi non sapete come io l'amo! Io che ho più anni, più esperienza, più
pensiero, più anima di voi!...

Rispondeva Roveni: — Io sono giovane; e voi, ormai vecchio! Io ho
pensato sempre alla vita; e voi ancora pensate alla morte! Io sono
forte; e voi? La vittoria è dei forti!

Al sorriso che immaginavo seguire a tali parole mi raccoglievo in me
con stento angoscioso....

Eppure dovetti cadere un poco nell'incoscienza del sonno, perchè
presto, mi parve, suonarono le tre. Ma una eternità ci volle prima che
un gallo cantasse.

Quando cantò balzai dal letto, da _quel letto_, per sempre!

Era uno stellato splendido. Da quanto tempo non avevo guardato alle
stelle! Nel loro palpitante mistero vidi una luce che non avevo visto
mai: una luce d'amore; sol ragione della vita alla nostra meschina
conoscenza.

Finalmente, alle cinque, Claudio batteva all'uscio.

— Svegliati, che è tardi!

— Pronto!

— Faccio attaccare....

Non uscii che quando ebbi udito il rumore della carrozza.

— Se perdi la corsa, casca il mondo! — brontolò Claudio. — Non mi sono
fidato di nessuno; neanche della sveglia! Andiamo?

— Aspetta.... — diss'io. — Indosso il _paletot_.... I guanti? Sono
qui.... Aspetta! Ho lasciato l'ombrello.

— Andate a prendergli l'ombrello! Presto!

— Il caffè, signor dottore? — pregava la vecchia cameriera reggendo il
vassoio con le due mani.

— No, grazie....; scotta.

— Bevi....; c'è tempo!

_Eccola_....: Ortensia.

— Perchè alzarti? — La mia mano tremava reggendo la tazza.

— Quando la rivedremo? — ella disse; perchè il padre la guardava.

Ecco anche Marcella.

— Ohe! signorine complimentose! Vostro padre, non si saluta?

E a me Claudio ripeteva burbero: — Andiamo?

Marcella disse: — Buon viaggio, Sivori; non si dimentichi di noi. Ci
scriva! Ci scriva spesso!

— Addio.... — La sua mano era fredda.

Quando già salivamo in carrozza giunse anche Mino; senza bugie,
ma, caso mai non tornassimo tosto, con la tromba in una mano e il
tamburello nell'altra.

— Vengo con te, Sivori!

— Via! — gridò il padre, frustando Sansone.

— Addio!

— Buon viaggio! Buon viaggio! — ripetevano Marcella e i servi.

Ortensia non disse nulla; mi guardò; sorrise appena; trasse d'impeto
nelle sue braccia Mino, che urlava piangendo:

— Voglio andare a Milano, con Sivori!

Come la carrozza svoltava dal cancello, scorsi quello sguardo lungo;
che mi seguiva. Essa pareva tendere a me col fanciulletto, che
sosteneva da un lato per vedermi....

Quello sguardo lungo, privo di lagrime, mi seguiva innocente e doloroso
quale lo sguardo d'una vittima.




PARTE SECONDA.


I.


Mi ero proposto di rimanere a lungo a Berlino, perchè ivi spendevo
assai ed ero costretto a lavorar molto.

La moda mi aiutava a scrivere articoli o relazioni di pseudo-scienza
per giornali e periodici non solo d'Italia; e per lo più volgevo in
apparenze di sociologia facili osservazioni intorno la vita privata
e pubblica della Germania. Allorchè qualche rivista, di quelle più
gravi, mi impose argomenti più seriamente scientifici, fui obbligato a
studiare «sul serio»....; e di tutto ciò, in fondo, ridevo amaramente.
Però al disprezzo dell'opera seguiva in me un conforto anche maggiore
di quel che dà il lavoro per sè solo; il conforto di una nuova energia
che mi sosteneva quando mi sentivo più stanco. Era la coscienza di me
stesso ricuperata; era un impulso di emulazione per cui, al solito, mi
confrontavo a Roveni quasi a un ideal tipo di uomo temperato a una vita
sana e potente. Roveni mi aveva creduto debole. Ebbene, ora io faticavo
duramente per vivere e vivevo per vincere la mia passione.

Ma vincerei? Tutto ciò che non era ricordo di Valdigorgo mi pareva
fittizio, erroneo, falso; e rincasando ogni sera, nel silenzio dopo il
tumulto, provavo l'impressione di un artista comico che si spogli degli
abiti scenici per tornare alla vita vera; e con un abbandono, quasi
violento, ai ricordi tornavo _lassù_.

Soffrivo in modo che m'era necessaria una speranza. Speravo appunto che
quella mia condanna volontaria, quel mio esilio volontario, quel mio
faticar volontario un dì o l'altro finirebbe; uscirei da quello stadio
di prova; supererei la prova. Dopo, raccolte e ricomposte tutte le mie
forze, ritemprato e tranquillato, io potrei rivederla, Ortensia; potrei
risentirne la voce.... Oh se l'amavo ancora!

Più spesso che nei sogni, nella prima apprensione del sonno l'immagine
di lei tornava a me, non dolente ma sorridente; così viva che
sobbalzavo.... — Ortensia! Ortensia! — Avrei voluto chiamarla, la
chiamavo a voce alta, come lassù....; ma io non udivo dentro di me la
sua voce; non riuscivo a ricuperare nella memoria il timbro, il suono
preciso della sua voce; ed era uno spasimo.

Una volta, a una festa dell'ambasciata italiana, stavo chiacchierando
con un giornalista, quando egli, d'improvviso, mi vide impallidire e mi
chiese:

— Che avete?

Avevo intravvista, agile e bionda, passare nella ressa, tra le signore,
una giovinetta.... Le rassomigliava.

Volli esserle presentato.

Ma parlando perdetti il senso della somiglianza che avevo percepita;
invano, invano cercai nella sua voce un accento solo della voce
d'Ortensia, e mi allontanai desolato, pentito quasi di una colpa.
E talora la dolce immagine m'appariva per i luoghi più tumultuosi,
impensatamente; spariva tra la folla; mi lasciava doloroso come se mi
fosse crudelmente strappata una parte di me dopo un istantaneo gaudio
di tutto il mio essere.

Nè avevo un ritratto di Ortensia!

A me non era lecito possederne nemmeno il ritratto, mentre Roveni
poteva vederla, udirne la voce ogni giorno. La lontananza e il tempo
assopirebbero in cuore ad Ortensia il ricordo di me; la ragione
alleandosi alla giovinezza, che in lei domanderebbe amore vivo e
fervido, la persuaderebbe che io stesso l'esortavo a consentire a
Roveni. A poco a poco ella avrebbe nel cuore l'accensione della nuova
e più vigorosa fiamma, non più contenuta....

Io l'avevo baciata sulla fronte: Roveni le carpirebbe sulle labbra il
primo bacio, le prime ebbrezze....

A questo pensavo! Con che tormento, con che strazio! Era debolezza,
questa? Ancora m'infliggevo lo strazio degli ultimi giorni di
Valdigorgo preparandomi al giorno in cui apprenderei che Roveni aveva
il diritto di possederla.... Volevo, dovevo dominare in me, così, la
gelosia: Roveni possederebbe Ortensia interamente! E correvo al di là
di quel mio soffrire, al di là di quel giorno forse non lontano per
la felicità di Ortensia, cercando d'immaginare me stesso rassegnato,
pacato nell'animo. Rivedrei Ortensia moglie e madre; potrei un giorno,
senza rancore e pago della felicità di lei, accogliere tra le mie
braccia i suoi figliuoli....

Era debolezza, questa?

In data 2 dicembre 1890, da Pavia, ov'era all'Università, Guido mi
scrisse:

      _Caro dottore_,

  Un po' in ritardo ti do la notizia del mio patatrac! e della
  mia successiva felicità. Cominciando dal patatrac, esso avvenne
  un mese fa, per colpa di quel vecchio imbecille di Sansone, il
  cavallo di Moser, nonchè di Gigi il servitore.

  Come sai, Gigi aveva molti obblighi verso di me, che gli prestavo
  lo schioppo e gli regalavo le cartucce per tirare ai beccafichi; e
  in compenso lui trasmetteva degl'innocenti bigliettini a Marcella.

  Ma Gigi un brutto giorno lasciò inginocchiare Sansone. Se per
  causa del suo servitore, Moser si fosse rotta lui una gamba,
  non c'è dubbio che avrebbe perdonato subito. Invece, a vedere
  spelate le ginocchia dell'amato Sansone si arrabbiò, come sai
  che si arrabbia delle volte; e Gigi, per difendersi cominciò a
  dire insolenze, non al padrone, che le avrebbe perdonate, forse,
  ma al cavallo; e fu bell'e fatta! Gigi fu licenziato, e venne a
  sostituirlo un cretino, che al primo biglietto da consegnare a
  Marcella, si fece cogliere dalla signora Eugenia. Per fortuna, nel
  biglietto io (che avevo fatta una scappata a casa dopo gli esami)
  dicevo solo che presto dovrei tornare a Pavia all'università
  e che bisognava far buon uso del tempo; e pregavo Marcella di
  venirmi incontro per la strada. Apriti Cielo! Un biglietto! Un
  appuntamento! Come se fosse una gran cosa, una novità! La signora
  Eugenia cominciò ad aprir gli occhi a Moser e lui...: apriti, o
  terra!, spalancati, inferno!

  Tu, Sivori, penserai che Moser si sia inquietato tanto perchè
  crede Marcella ancora una bambina o perchè io non sono ancora
  laureato. Niente affatto! Si è inquietato perchè è in rapporti
  d'affari con mio padre! Non è un bell'originale? Un altro direbbe:
  Essendo noi genitori in rapporti d'affari, tanto meglio se i
  nostri figli si vogliono bene! Si fa tutta una famiglia, e buona
  notte! Moser invece è andato in bestia appunto per ciò.

  Ora tu t'immagini di vedermi piangere come un vitello; ma
  t'inganni!

  Io rido, felice e contento; perchè l'ingegnere ha sgridato tanto;
  Marcella, poverina, ha pianto tanto; mia madre s'è mostrata così
  afflitta, che la signora Eugenia, ha dovuto riparare al mal fatto;
  e a poco a poco ha quietato il Cerbero numero uno. Figurati che
  adesso io vado a trovare Marcella a Milano (dove i Moser sono da
  quindici giorni) proprio come un fidanzato ufficiale! Ma c'è anche
  il Cerbero numero due; mio padre! A questo ci penserà mia madre,
  se vuole presto un nipotino in tutte le regole!

  Non ho altro da dirti. Anna Melvi è spesso a Milano anche lei.
  Studia il canto per _calcare le scene_. Ortensia, nell'ultimo
  tempo che stettero lassù, era divenuta insopportabile.

  Adesso accompagna Moser di qua e di là; ma io non dico che questo
  è un capriccio, per non farti dispiacere....

Nel suo giocondo egoismo, Guido non vedeva cosa d'importanza che non
si riferisse al suo amore; non immaginava che impressione mi farebbe
quella sola frase: «Ortensia era divenuta insopportabile». Dunque la
tristezza di lei era cresciuta! La smania di divagamento, a cui Guido
alludeva infine, non significava forse che ella si tormentava come me
per dimenticare?

Approssimando l'anno nuovo, da Milano, Marcella ricambiò «a nome di
tutti» i miei auguri; e a una mia domanda abbastanza, esplicita intorno
a sua sorella, rispose così:

  Di Ortensia cosa vuole che le dica? li ha sempre avuti, anche
  da bambina, i grilli per il capo, gli alti e bassi di buon e
  di cattivo umore, ma adesso! Si irrita per niente; e quando è
  triste, si vede proprio che soffre. E perchè? A Milano non ci
  voleva venire, e viceversa, a Valdigorgo si annoiava a morte;
  ma adesso vorrebbe tornar in campagna, con questo freschino!
  Quella linguaccia di Anna direbbe che stando a Milano Ortensia
  si è innamorata di Roveni.... Ma io per Roveni ci spero poco!
  Quando partimmo egli le disse, in mia presenza, che coltivava una
  speranza....; essa finse di non capire. Cervellina sempre!




II.


Mi amava ancora? Era effetto di passione quel che a sua sorella e a sua
madre sembrava difetto d'indole e di carattere? Se io mi rispondevo:
— Sì, mi ama ancora —, ecco l'immagine di Roveni che si affacciava a
dirmi, come mi aveva detto alla fabbrica: «Fuori dei romanzi, nella
realtà vera, non può resistere in una ragazza di neppur diciotto
anni un amore che fu interrotto appena nato. Resiste in voi, spirito
infermo!»

E mi adattavo a pensare che Ortensia soffrisse non per amore, ma per
rancore, per l'amarezza della prima delusione, per l'abbandono in
cui l'avevo lasciata. Non sempre però mi riposava questo pensiero;
spesso anzi, per reazione, mi abbandonavo al ricordo di Ortensia con
disperata voluttà e disperatamente godevo di quella mia passione come
di un'elevazione sublime. S'acuiva allora in me l'intendimento delle
più nobili facoltà dello spirito; mi pareva d'intender Dio. Ortensia,
nell'aspetto di una giovinetta, era un'anima bella che aveva avvinta
l'anima mia, a cui l'anima mia si era avvinta per sempre, contro ogni
ritegno, ogni resistenza di pregiudizi e di piccoli doveri.

Stolto! Avevo creduto ingiusta quell'affinità di due anime per
differenza d'età!; avevo misurato ad anni quel che è immortale!; avevo
sacrificato a basse convenienze la felicità di un amore trascendente la
vita materiale e comune!

E una voce mi diceva: — Ortensia intende l'amore così!

Ah se avessi dato ascolto a quella voce!




III.


Finalmente venne la primavera; venne una lettera di Marcella. La
poverina impiegava più pagine per dire soltanto che, essendo Roveni
necessario alla fabbrica (poichè Moser aveva assunto una grande impresa
edilizia a Novara), Roveni si era indotto a rimaner a Valdigorgo per un
altro anno; e che non molto dopo il loro ritorno da Milano a Valdigorgo
una spiegazione era intervenuta tra Ortensia e lui. Alla esplicita
dichiarazione dell'ingegnere Ortensia aveva risposto:

— Per adesso non ci penso, a maritarmi.

L'ingegnere anche stavolta non si era adontato; aveva detto
tranquillamente: — Bene, bene!; ne riparleremo poi!

Indispettita, Marcella osservava:

  Roveni tratta l'amore come un affare. Chi direbbe a vederlo che è
  innamorato davvero? Cosa fa per vincere la freddezza di Ortensia?
  Quando parlano insieme, parlano in un certo modo....; come se
  avessero paura di scottarsi! E che bei discorsi! Piove? Pioverà
  oggi?...

Altro commento facevo io: così amava quell'uomo!; con fermezza, con
tenacia, con avvedutezza quali bisognavano a piegare una volontà poco
arrendevole. Nell'apparente freddezza o tranquillità, con che prudente
ritegno di sè stesso conquisterebbe a poco a poco il cuore di Ortensia,
che egli vedeva non ancora libero dal ricordo di me!

Nella stessa lettera la buona Marcella mi prometteva presto una grande
notizia. Questa me la diede Guido, indi a poco, e ci ragionava su da
filosofo felice.

Suo padre s'era opposto al matrimonio.

— Se vuoi moglie pensa tu a mantenertela — diceva il padre. Ma la
madre si era accordata con la signora Eugenia, che per Marcella
aveva garantito una parte della sua propria dote, non potendo Moser
compromettere allora, in alcun modo i suoi capitali....

E diceva Guido:

  Se non ci fossero state tante questioni, il mio fidanzamento
  si sarebbe prolungato chi sa quanto! Le questioni invece hanno
  invelenito mio padre al punto che egli ha giurato di lasciarmi
  rompere il collo, come dice lui, senza curarsene; quindi mia
  madre, sempre più commossa, ha finito coll'assicurarmi che mi
  aiuterà lei di sottomano finchè sarò in grado da guadagnare come
  voi altri mediconi. Stando così le cose, perchè protrarre lo
  sposalizio? Maritandoci in estate, Moser avrà vicino per più mesi
  la figliuola e ne sentirà meno il distacco in seguito, quando io
  andrò a Milano a cercar clienti. Dunque, appena laureato....

Infatti in giugno ebbi l'annunzio che l'Italia aveva un medico di più e
pochi giorni dopo ebbi la partecipazione che il mondo contava un marito
e una moglie di più. Del resto, era felice anche Claudio; che trovò il
tempo di raccontarmi a suo modo il lieto evento.

Per poco non aveva preso a revolverate quel traditore che gli portava
via una delle sue «bambine». Ma s'era consolato a veder in Marcella,
_ipso facto_, «una bella sposa»; e invitava anche me ad ammirarla....
Aspettami, povero Moser!




IV.


Con che accorata nostalgia, durante l'estate che m'ero condannato a
trascorrere in terra straniera, ripensavo ai luoghi più grati alla
mia memoria! Le fresche acque correnti ai lati delle vie; il Gorgo
spumeggiante al ponte del Crocifisso; l'erta e ombrosa strada di
Paviglio; il colle boscoso dell'antico convento; la chiostra dei monti
a sfondo del cielo nitido, quale era a riguardarla dal giardino fiorito
della villa....; oh dolci e tristi visioni nella memoria dell'esule! E
che amarezza rammentando ogni giorno le ore belle degli stessi giorni
dell'anno innanzi; le ore passate con _lei_! Nulla più di meschino,
di puerile, in quel mio passato: la lontananza di luogo e di tempo
imponeva alla ricordanza tanta poesia! Provavo il compiacimento come
di un'arrendevolezza generosa e gioiosa ripensando anche alla pazienza
con cui consentivo ai giochi di Mino e com'egli mi trattava da pari a
pari, mi comandava saldo in gambe, impettito nel grembialone quasi in
una corazza, con le braccia dimenate a misura dei passi; e il cappello
di carta, e lo schioppo in ispalla..

Nè egli, Mino, si dimenticava degli amici, sebbene fosse divenuto un
letterato.

      _Caro amico_,

  Come è bello quel bastimento a vapore che mi ai mandato, tutto il
  giorno io mi bagno nel fosso della lavandaia e faccio rabiare un
  poco la mamma ma voglio fare il marinaio.

  È stato un gran regalone e adesso ti sono proprio affezzionato. I
  miei genitori sono stizziti con te perchè non vieni a Valdigorgo
  specialmente il babbo che mi comprerà un cavallino vero di carne,
  perchè sono passato all'esame.

  Anch'io sono instizzito micca con te, con Ortensia che è cattiva,
  ma non dirlo alla mamma, non mi racconta più delle favole vere,
  di uomini, non ne voglio di bestie. Se tu non vieni mandami delle
  favole di uomini, ma spero che verrai e ti aspeto giorno per
  giorno.

                                                             MINO.

  Ti ringrazio tanto tanto. Scusami degli sgarabocchi....


  Povero Sivori! che cosa vi toccherà mai di leggere? Io non
  debbo saperlo, perchè Mino non vuole, ma approfitto della sua
  bella lettera (non so se l'abbia scritta con la complicità di
  Marcella) per mandarvi saluti cordiali. Noi stiamo bene. Fateci
  un'improvvisata, Sivori!

                                                          EUGENIA.

Mino mi scrisse così con la complicità di Marcella; non di Ortensia.
Ortensia era cattiva.

Sì: non mi scriveva lei! E anche i nuovi coniugi Learchi avevan
pensiero d'altro che di me! Silenzio di tutti fino all'anno nuovo. Poi,
all'anno nuovo, Eugenia prevenne i miei auguri inviandomi auguri per
tutti loro; Eugenia, non Ortensia!; ed Eugenia prevenendo a scrivermi
cercò forse evitare mie domande, cui le sarebbe stato difficile
rispondere....

_Forse...., forse....; forse...._: per quanto tempo ancora la mia vita
si atterrebbe su questo dubbioso termine? Per quanto tempo ancora?

Quattro mesi dopo (aprile del 1892) Guido mi annunciava che egli era
padre, il più felice dei padri. Aggiungeva:

  Quando Marcella si sarà riposata (perché dar un nipotino a
  Moser le è costato più fatica che dargli le solite pantofole) ti
  racconterà lei con che sorta di _no_ senza attenuanti Ortensia ha
  risposto alla definitiva richiesta di Roveni.

Come rimasi a legger queste parole! Ortensia aveva risposto no!... Un
no «senza attenuanti» alla definitiva richiesta di Roveni!...

  Il bello è — seguitava allegramente Guido —, il bello è che costui
  ha preso licenza da Moser, ma solo per la fine dell'anno. Capisci?
  Dopo un tal _no_ ha il coraggio di restar a Valdigorgo anche
  altri otto mesi! Comincio a credere che il padrone del mondo, a
  cui basta battere il piede in terra per aver impieghi, non sappia
  dove batter la testa per trovarne uno. Punf! Paf! Paf! Punf! A
  Valdigorgo, dopo tutto, non ci si sta male anche senza Ortensia;
  e se un affare è andato male, ci si può rimediare con un altro.
  Forse spera anche lui nella società che Moser è ormai costretto a
  costituire.

Non attesi il racconto di Marcella. Scrissi a Eugenia chiedendo
a dirittura se le sue speranze di un tempo intorno a Roveni erano
mancate, come Guido mi lasciava credere.

Candidamente Eugenia mi rispose che Ortensia aveva consultato il suo
cuore e aveva confessato di non poter promettere a Roveni, nè allora nè
poi, l'affetto che rendesse felici entrambi.

  A me mi è dispiaciuto perchè di Roveni ho la stessa opinione che
  avete voi, ma meglio questa franchezza di Ortensia adesso, che
  un pentimento dopo. Roveni mi par rassegnato. Solo desidera che
  Claudio non sappia nulla di tutto questo.

E quando Marcella si fece viva, non aggiunse altro che Ortensia era
stata troppo rude con Roveni.

  Ma, francamente! la colpa è anche di lui. Non si fa così
  a innamorare le ragazze! Troppa sicurezza; troppa aria di
  padronanza! Figurarsi se una ragazza come Ortensia poteva
  innamorarsi per ubbidienza!




V.


Amando Ortensia di tanta passione avrei dovuto correr subito a lei,
dopo la notizia che essa aveva respinto Roveni?

Sì, fu un errore non dar retta al consiglio che la passione mi dava;
ma questo fu conseguenza di un errore più grande: il più grande errore
della mia vita; un errore enorme, che solo una mente ottenebrata da
pregiudizi più dannosi di qualsiasi malattia poteva commettere.

Nel concetto che m'ero fatto di Roveni avevo errato ed erravo così!
E per me allora erravano invece tutti gli altri: Guido, Marcella,
Eugenia.

Guido si meravigliava che l'ingegnere restasse a Valdigorgo dopo
lo scacco che gli era toccato e non ci scorgeva altra ragione che
l'interesse: io credei fermamente che Roveni non fosse rassegnato, come
diceva Eugenia, e che respinto da Ortensia, non si tenesse ancora per
sconfitto e sperasse ancora di piegarla restando a Valdigorgo per altri
otto mesi.

Marcella non si meravigliava del no di Ortensia, perchè l'ingegnere,
secondo lei, l'aveva sdegnata con i suoi modi; perchè egli non aveva
saputo usar le affettature e le delicature di una educazione molle, o
gl'inchini, i complimenti, le adulazioni dei frivoli corteggiatori:
io pensavo che sotto la scorza dell'uomo positivo Ortensia avesse
ben inteso un amore forte e tenace e che con le mezze parole,
le espressioni rudi, le occhiate e i silenzi, Roveni le si fosse
manifestato meglio che con i sospiri e i languidi discorsi. Non perciò
le era divenuto antipatico! Essa non aveva ancor potuto dimenticarmi
del tutto e forse si attendeva di rivedermi nel prossimo estate: da ciò
la sua ripulsa.

Ma io non andrei; non dovevo tornare a Valdigorgo prima della fine
dell'anno, se davvero temevo ch'ella perdesse per causa mia un felice
avvenire! E che accadrebbe? Forse Ortensia farebbe tra me e Roveni un
nuovo confronto: io dimostravo di averla abbandonata per sempre; egli,
il rude e freddo Roveni, non si rassegnava ad abbandonarla: sperava di
superar la volontà di lei e di meritar affetto e gratitudine per tanta
costanza. Le nature volontarie amano le nature volontarie. Forse Roveni
vincerebbe.

Se poi tornasse vero quel che pensava Eugenia: «Quando Ortensia ha
detto _no_, è _no_»...., oh allora!... Allora ogni ritegno cederebbe
alla volontà di Ortensia e il nostro amore basterebbe alla sua e alla
mia vita!

Vedete se speravo anch'io! Era una speranza che mi pareva or
ragionevole, or folle; un'ansietà che durerebbe mesi e mesi, sino alla
fine dell'anno.

A un nuovo invito di Claudio, nel giugno, risposi che non potevo
allontanarmi da Berlino, perchè mi ero messo a esercitar la medicina.
Ed era vero; e faticavo non senza fortuna. Ma chi osservando con quale
intensità e alacrità partecipavo ora alla vita, avrebbe mai immaginato
quanto io ero stato infermo un tempo e quanto affanno avevo nel cuore?

Amavo la vita, ora; ne compiangevo le sofferenze; in esse mi
ritempravo. Speravo.

Venne finalmente il termine imposto alla lunga perplessità e alla
liberazione — quale si fosse — della schiavitù di me a me stesso.

Ma alla fine dell'anno non ebbi alcuna notizia; solo un biglietto di
Eugenia, col solo nome: muto. Perchè mai? Scrissi a Guido; nessuna
risposta. Che era successo? Pazientai per tutto il gennaio.

Quando un giorno, gettando a caso lo sguardo su la rubrica finanziaria
di un giornale italiano — un giornale di parecchi dì innanzi....

Che freddo mi corse per tutti i nervi!: come a un colpo mortale! Rimasi
un istante stordito, con lo smarrimento in cui la mente cade alla
rivelazione di un fatto terribile che si sarebbe dovuto prevedere. Poi
rilessi: _ C. Moser, fabbrica di laterizi, Valdigorgo. — Ha chiesto la
moratoria._

Ma era una grande sventura! Claudio era rovinato! Un presentimento
certo rispondeva adesso in me al presentimento oscuro di due anni
e mezzo avanti, quando avevo detto a Ortensia: «Se mai la sventura
passerà sul tuo capo....» Claudio, i suoi, pativan già tutte le angosce
di un rovescio di fortuna!

Che potevo, dovevo fare? Quel che Claudio avrebbe fatto per me se mi
avesse saputo in disgrazia. Oh! forse già Ortensia aveva pensato: —
Sivori ci abbandonerà anche lui! —; forse aveva già detto alla, madre:
— Sivori vi abbandonerà anche voi!

Partire, subito!

Partii, infatti, quella sera stessa, perchè a casa trovai una lettera
di Guido che accresceva i miei timori: Moser invano aveva chiesto la
moratoria; era stato inevitabile il fallimento.

Ma perchè solo allora, mentre rileggevo la lettera di Guido, sembrò
squarciarsi il velo che mi aveva ottenebrata la conoscenza? Perchè
Roveni ricorse al mio pensiero e la figura di lui vi balzò, da un
repentino sospetto, in una realtà che lo trasformava?

Lo vidi innanzi a me saldo nella persona: ma era saldezza ostentata;
con gli occhi bianchi e freddi intenti a uno scopo: ma eran pieni di
simulazione e falso ne era lo scopo; serio: ma non rideva, essendo
tristi coloro che non ridono o ridon male.

Lo rividi, allora soltanto, nell'attitudine sospettosa del dì che
andammo alle Grotte; nella franchezza equivoca dell'ultimo giorno che
gli parlai alla fabbrica....

Perchè solo a legger quella lettera di Guido, e solo allora dubitai di
essermi ingannato intorno a quell'uomo? M'ero ingannato davvero?

Mi parve di veder anche Ortensia. Chinava il capo sul petto della madre
e ne confortava il dolore con un male in sè, nel suo cuore, più grande
del male che confortava: il male che le avevo fatto io.




VI.


Quel triste giorno di febbraio era sull'imbrunire quando io sonavo
all'uscio del dottor Guido Learchi, in via Manzoni, a Milano. Una voce
di donna e una voce infantile dicevano forte: — Il babbo! — Ba-bo! —
e la cameriera, aprendo, rimase stupita come il bambino che aveva in
braccio a veder me invece del padrone.

— Il signor dottore?

— Tarderà poco....

— La signora...?

La signora mi corse incontro, sorpresa e commossa

— Sivori! che miracolo! che fortuna!

— Marcella.... — Anch'io non trovavo parole.

—.... E Guido?

— Tarderà poco. Come resterà a vederla!

Eravamo appena nella linda cameretta da desinare (ove già dalla tavola
fumava la zuppiera) che Guido arrivava tutto rubicondo, con tale
confusione di piacere che si dimenticò di darmi del _tu_.

— Lei!... Sivori! — Ci gettammo l'uno nelle braccia dell'altro.

— Hai fatto benissimo, Sivori, a arrivarci addosso così all'improvviso!
— proseguì Guido rimettendosi. — Io l'ho sempre pensato che se non
cascava il mondo tu, un giorno o l'altro, ci avresti sorpresi, me e
Marcella, con un rampollo degno di noi, proprio a quest'ora: all'ora
di desinare! — Egli rideva di gran gusto; e mi obbligò a sedere a
tavola. — Ci racconterai poi della tua vita a Berlino.... Prima mangia,
mangia come me.... Io non ho nessuna vittima su la coscienza, oggi! —
E aggiunse facendo boccaccia: — Purtroppo!

Si sarebbe detto l'uomo più contento del mondo se tra l'una e l'altra
delle prime cucchiaiate non mi avesse fatto un furtivo cenno d'occhio e
di bocca che significava: «brutta storia!» Io, per non lasciar scorgere
a Marcella tutta la mia ansietà, accarezzavo il bambinone, che mi
guardava torvo dalle braccia della madre.

— Su! da bravo! — l'esortava Marcella. — Non guardarlo in questo
modo.... È l'amico dello zio Mino!

— Un amico ormai vecchio — dissi.

— Ma stai bene — Guido osservava.

— E tu che omone! I baffi però non sono troppo folti! (non erano più
visibili d'una volta nella faccia canonicale) E voi, Marcella, che
bella mamma!

Dalla maternità aveva acquistato una più bella pienezza di forme. Ma i
suoi occhi miti non celavano l'intima cura.

— Ah sì! — ella mormorò. — Saremmo felici, se.... Lei sa, è vero?

Assentii senza dir nulla. Guido interloquì di corsa:

— Abbiamo la nostra croce, ora; ma ce la leveremo presto d'addosso!
Diavolo! Mio suocero non è uomo da avvilirsi se la macchina gli è
uscita all'improvviso di rotaia! Riparerà; rimedierà.... — E vòlto alla
moglie: — Le notizie sono buone, sta tranquilla! Vogliamo desinare in
pace e quiete.

— Ma il babbo oggi non è venuto da noi, come aveva detto.

— Eh! Se non è venuto oggi, verrà dimani! Benedette donne! Sempre
pensare al peggio.... Per fortuna, Bebe somiglia a me! Guarda, Sivori,
come ride.... — _Bòoo_! — gli faceva il padre; e il bimbo si mise
a ridere d'un riso istantaneo, quasi d'un tratto gli cadesse ogni
diffidenza e la mia immagine gli divenisse gioconda a udire il mio
nome.

— _Ti_.... _vovi_ — si provò a dire.

— Bevi, Tivovi, e raccontaci qualche cosa di Berlino — disse Guido. Ma
anch'egli mangiando e bevendo in fretta e tirandosi i baffi, che non
aveva, non dissimulava abbastanza il desiderio di trovarsi solo con me.

Poichè io ebbi date mie notizie e trovato un pretesto alla mia partenza
da Berlino, Guido cominciò a scimiottare il cavalier Fulgosi e a
inventar su di lui aneddoti scandalosetti.

— Ma Guido! ma Guido! — Invano Marcella cercava trattenere il narratore
per la lubrica china.

A un certo punto, chiesi:

— Che fa Anna Melvi?

— Anna studia il canto e impara dal cavaliere le regole dell'alta
_coquetterie_, perchè il cavaliere vuol lanciarla lui, tra le quinte.
Le irregolarità Anna le sa da un pezzo: gliele insegnarono Roveni e
Minguzzi.

Fu la sola volta che, presente la moglie, a Guido scappò di bocca il
nome di Roveni; a udir il quale apparve una fugace impressione avversa
nel soave volto di Marcella.

Essa intanto ripeteva: — Non gli dia retta! non è vero niente!

— È verissimo! Il cavaliere dava lezioni a Anna in casa sua, in casa
della sua signora. Ma l'altro giorno egli osò.... permettere ad Anna
di stirargli un baffo, e apriti Cielo! La signora Fulgosi (Guido
ne imitava le smorfie) giurò che se Anna tornava in casa sua, d'una
gentildonna come lei, la lancerebbe anche lei: ma dalla finestra!

— E Pieruccio?

— Tra pochi mesi Milano lo vedrà ufficiale. Sarà uno spavento in
Galleria!

Guido s'alzò per contraffare il tenente Fulgosi a passeggio in Galleria.

E il marmocchio faceva risatine e si provava di nuovo a dire: —
_Tivovi_. — Finchè egli cominciò a nicchiare; eppoi, a pena in braccio
alla cameriera, a piangere.

Marcella si alzò per portarlo a dormire.

— Dunque Moser?... — chiesi subito a Guido.

— Non c'è che dire! Moser è in cattive acque! — Ma scorgendomi
addolorato. Guidò cercò attenuare: — Io però domando e dico: c'è
proprio da disperarsi? da avvilirsi? da sospirare come fa Marcella?
piangere? Benedetta donna! Non capisce che i lagni e i sospiri a me
mi vanno alla testa, e che se debbo pensare sempre a lei non posso, di
coscienza, esercitare la professione!

Una risata; indi riprese:

— Siamo giusti! Quanti non sono gl'industriali che falliscono? Invece
son pochi quelli che, come Moser, offrono il 60 per cento ai creditori.
Mio suocero sarà stato un pasticcione....

Volli protestare.

— Galantuomo sì; ma pasticcione! Galantuomo sì; ma minchione! Un altro
avrebbe intestato i beni nella moglie per mettersi al sicuro.... Lui,
no. Così tutto andrà venduto....

— Tutto? — esclamai a questo, ch'era il colpo più forte.

Guido, indovinando il mio pensiero recondito, confermò:

— Anche la villa....; per dare il 60 per cento ai creditori.

Anche la villa! Impossibile! Perdere il luogo di dove egli, Claudio,
attingeva l'energia della sua vita? dove soltanto egli trovava conforto
e riposo? E Ortensia? Staccarla di là, Ortensia!...

— Il guaio più grande non è questo — proseguì l'amico, che nel suo
egoismo e ottimismo pensava prima di tutto a sè stesso. — Il guaio
più grande sai qual è? Mio padre è rimasto scottato più di tutti ed è
feroce anche contro di me e Marcella. Ne abbiamo una bella colpa noi se
Moser l'ha ingannato!

— Moser — protestai di nuovo — ingannare? Eh via! La buona fede di
Claudio è al di sopra d'ogni sospetto.

— Concedo — rispose Guido. — Ma con l'affare di Novara, l'anno scorso,
mio suocero lusingò troppo mio padre; e mio padre ha fatto la figura
d'imbecille a credergli. L'affare invece era magro; e _crac_!... Dicono
che si sarebbe potuto aggiustare ogni cosa con la società....

A questo punto l'amico ristette d'improvviso, come chi s'accorge di
correre a un inciampo.

— Perchè non si è fatto la società?

— Eh! i creditori ne son stati dissuasi da Roveni, sembra.... Dico
sembra, perchè è tutto un pasticcio! Roveni sarebbe creditore anche lui
di Moser, ma, viceversa, avrebbe cercato lui il suo proprio danno....
Perchè? Ci capisci niente, tu?

— Forse.... per vendicarsi di Ortensia?

Allora Guido non si sforzò più a dissimulare.

— Uhm!; forse il no di Ortensia gli brucia più del danno. Punf! paf!
Ortensia ha fatto male a urtarlo, il padrone del mondo!

Io tacevo. Pensavo se mi fossi ingannato interamente a giudicar bene
Roveni, o se piuttosto un uomo di tal tempra si fosse mutato di bene in
male per l'ostacolo che aveva incontrato, più forte della sua volontà
e della sua forza.

Guido continuò:

— Basta! Speriamo ancora che i creditori si accomodino; che Roveni
non s'opponga....; ma per me, io vorrei prima di tutto che Marcella
rassomigliasse un po' meno a.... sua madre; prendesse un po' il mondo
come viene.... Bevi, Sivori!

— E Ortensia?

Avevo compreso nel pensiero di Learchi che il termine di confronto a
Marcella era stato Ortensia, non la madre.

Ortensia, venuta pochi dì innanzi a Milano con Claudio, aveva
rimproverato Marcella di non saper piegare il suocero al concordato dei
creditori....

(Anche Learchi padre, dunque, ci si opponeva!)

— Una scena, mio caro! Marcella ha pianto tanto! Ma, francamente,
quella ragazza è così apprensiva, così.... fantastica! Esagera
tutto.... Uf! Non nego, io, che debban essere in angustie, lassù!
Ma.... Siam sempre lì; che ci si guadagna ad angustiarsi?... Bevi,
Sivori!

Invece di bere io chiedevo altre spiegazioni.

— Se andassi tu a Valdigorgo? — disse Guido. — Ti chiariresti di tutto;
faresti bene; li consoleresti.

Marcella rientrava; e il marito, a voce alta, perchè ella non si
adombrasse, die' una svolta al discorso.

— Anche in commercio ci vuol fortuna! Ecco tutto! Come in medicina.
Vedi? io non conosco medico più sfortunato di me! I miei clienti si
spiccian tutti in pochi giorni: o di là, o di qua; a gran velocità
guariscono o muoiono. Merito mio? Ma che! Io anzi avrei bisogno di quei
bei casi che durano mesi e mesi; non tanto per imparare, s'intende,
quanto per diminuire i sospiri e i vaglia di mia madre. Eppure,
sfortunato come sono, non mi dispero io!

.... Esortai Marcella ad ascoltare la sana filosofia di suo marito e le
promisi che l'indomani sarei andato a Valdigorgo. Marcella mi ringraziò
più con gli occhi che con le parole.




VII.


Mentre la carrozzella mi trasportava dalla stazione di Valdigorgo a
Villa Moser, poco dopo il meriggio, io cercavo prepararmi al penoso
incontro con Claudio e all'incontro desiderato e temuto con Ortensia.

Dagl'ingarbugliati discorsi di Guido non avevo chiaramente compreso
quel che potessi fare a pro di Moser; tuttavia avevo inteso abbastanza
da rammaricarmi di non esser ricco e di non poter rendere il mio
intervento ben più profittevole. Se io avessi consumati gli anni
migliori della mia giovinezza a guadagnare, Claudio ora non sarebbe
stato alla mercè di amici venali! Invece ero vissuto quasi soltanto con
il reddito del podere de' miei vecchi, affittato al Biondo; uomo onesto
ma non abile forse a trar dalla terra tutto il frutto che poteva dare.
Vendendo quel po' di roba, che mi resterebbe? La professione che avevo
non curata sempre; ripresa da poco per disperazione o per necessità!
Immaginare se Claudio permetterebbe simile rinuncia! Ma al pensiero di
Ortensia cedeva ogni difficoltà: per risparmiarle dolore affronterei
anche la miseria, con o senza il permesso di Claudio!


La strada dilungava cinerea sotto il cielo caliginoso; non incontravamo
che qualche birocciaio intabarrato fino al mento.

Nei campi non c'era neve; appariva scoperto il tenero e pallido verde
del grano tra gli alberi scheletriti. Lembi di neve restavano qua e
là sul dosso dei monti, svelati solo di tratto in tratto; e la nebbia
fumava contro le oscure moli con pigre volute. Le case dei contadini,
chiuse, deserte, parevano avvolte nel freddo. D'improvviso, in quella
solitudine di morte, proruppero da un'aia e corsero alla strada, alcune
grida di gioia e risate. Eran poveri ragazzi mascherati con maschere di
carta e cenciose sottane di donna. E rammentai che eravamo agli ultimi
giorni di carnevale, e mi si riempiron gli occhi di lagrime. Quella
gaiezza puerile, quasi insorgente a dispetto dello squallore e della
tristezza che desolavan la campagna tutt'intorno, mi rattristò più che
se avessi intravvisto un festoso spettacolo di gioia, perchè riebbi
nella memoria il contrasto d'altre grida gioiose e d'altre risate: di
giorni pieni di sole e lieti di verde e di fiori, quando Ortensia era
ragazzetta felice...., lassù.

Come la rivedrei ora?

Con che palpiti scorsi, da lungi, la villa! Un raggio di sole
finalmente aveva rotto la nebbia proprio là perchè io la vedessi da
lungi!

Ma quando arrivai mi sorprese che nessuno si facesse vivo. Mi era
immaginato di vedermi subito accolto da Claudio, da Ortensia: invece un
nuovo e umile servo tardò a venire al cancello.

Ecco un primo contrattempo: Moser non c'era; era partito la mattina per
Milano..

— La signora? La signorina?

A stento il servo acconsentì a introdurmi nella bella sala a terreno;
ora gelida. Ma tra la cima degli abeti il sole riapparve, dalle
vetriate, nel giardino.... E d'improvviso una delle porte laterali
s'aperse: Eugenia.

— Lo sapevo che Sivori non ci avrebbe abbandonati! — Furono queste le
sue prime parole. Io, per prima cosa, mi avvidi che quella donna così
patita e debole nell'aspetto, con molti capelli bianchi, con le guance
scarne, conservava e manifestava negli occhi una meravigliosa forza; la
fede le diceva: «Devi sopportare e soffrire; e ne avrai bene per te e
per i tuoi!»

— Voi non ci avete abbandonati nella sventura — ripetè; e mentre io
stringevo e tenevo stretta nella mia la sua mano, aggiunse, chinando
gli occhi:

— Una sventura forse irreparabile....

— Non lo credo. Sì riparerà; supereremo questa prova!

Tal sicurezza di parola e d'intenzione in me fece rialzare lo
sguardo d'Eugenia; schiarì il suo volto, quasi s'accendesse di una
nuova speranza non solo ma si compiacesse dell'energia nuova che io
dimostravo. Proseguii lamentando di non aver trovato Claudio.

— Vi siete incontrati per viaggio.

— Mino?... Ortensia?

— Mino è a scuola in paese; Ortensia è già avvertita: ora scende.

Per vincere e dissimulare l'impazienza narrai della mia visita a
Marcella e a Guido, e affrettai dimande su quanto era accaduto.

La signora mi riferì che il più ostinato avversario al concordato dei
creditori era il vecchio Learchi. Conoscendo bene costui, ormai Claudio
non sperava più che nessuna cosa o ragione riuscisse a smuoverlo: era
irremovibile, più che per altro, per il rancore del danno patito.

Lei, la povera Eugenia, appunto perchè persuasa essa stessa che nulla
valevano su Learchi le buone ragioni, era afflitta del non trovare
nessuno, non un amico, non un congiunto, il quale piegasse quell'uomo
toccandogli il cuore.

— Il male è che tanta cocciutaggine gl'impedisce, a Learchi, di vedere
qual è veramente il suo interesse. Se non si fa il concordato, perderà
tutto; se si fa, non perderà che una parte del suo credito.

Io chiesi:

— Siete certa di questo?

— Claudio e il curatore ne sono convinti.

Dunque all'ostinazione di un uomo così esoso doveva esserci un
incitamento segreto; qualche cosa o qualcuno l'acciecava! Dimandai
anche:

— Ed è vero che la disgrazia si sarebbe evitata se Learchi avesse
consentito a comporre la società?

— È vero.

— Chi l'ha acciecato, dunque? — esclamai. Eugenia intese a chi
alludevo, ma scosse il capo.

Io insistetti apertamente:

— Roveni?

— No, non credo che arrivi a questo punto. Learchi è acciecato dalla
rabbia; non ha più fiducia in nessuno....

Forse la buona donna difendendo Roveni difendeva Ortensia?

E Ortensia tardava. Perchè tardava così? Non avrebbe dovuto accorrere
come per un'attesa improvvisamente interrotta e non delusa? Non le
avevo io detto che sarei tornato a lei il giorno della sventura?

— Però al dire di Guido — io ripresi — anche Roveni è stato od è
ingrato con chi gli ha fatto del bene.

— Purtroppo anche lui ci è diventato nemico, per interesse; non per
altro. Sarebbe una cattiveria troppo grande! Sapete che colpa fa a
Claudio? Claudio si teneva certo che si farebbe la società, e un giorno
che aveva un pagamento urgente, non potè rifiutare una somma che Roveni
stesso gli propose. Ma il progetto della società andò a monte; e Roveni
adesso dice che Claudio l'ingannò.

— Di quanto è creditore, Roveni?

— Duemila lire.

Povera Eugenia! Non altra ragione per lei aveva l'odio dell'ingegnere!
Ma io, che tanta stima. avevo avuta di lui un tempo, io ora pensai che
per un meditato fine di vendetta egli doveva aver proposta la piccola
somma a Claudio.

In quel punto la porta laterale fu riaperta d'impeto. Ortensia
s'arrestò su la soglia quasi pentita di un errore, quasi cessasse d'un
tratto lo sforzo che l'aveva spinta di corsa fin là. Un istante; poi
s'avanzò risoluta verso di me, che le andavo incontro.

— Come sta?

Non risposi. Ogni mia dissimulazione cadde; non potei nasconderle la
violenza del mio cuore. E le sue labbra tremavano e il color roseo
che le era corso alle guance disparve. Imbarazzata al mio imbarazzo,
Ortensia attendeva ansiosamente che io togliessi lei pure di pena. Il
pensiero che Eugenia ci guardava, mi sospinse; mormorai:

— Cara Ortensia!

— Questa bambina è forte — Eugenia disse mentre ci riaccostavamo a lei;
e la trasse a sè e ne raccolse il capo sul petto a mo' di una volta. Ma
quando rialzò il viso, Ortensia mi apparve spaventosamente pallida; la
vidi mordersi le labbra prima di parlare, per contenere la commozione;
e parlando fissò su di me uno sguardo profondo. Io non mi sentii mai
così debole come in quegli istanti, sotto quello sguardo prepotente.
Non era un'accusa; era una condanna!

— Glielo dica anche lei, Sivori, alla mamma, che non bisogna
affliggersi tanto. Piangere perchè non siamo più ricchi! Non è
una sciocchezza? — Anche nel tono della voce c'era un'acerbità,
un'asprezza, quasi ostile. E un velo oscurò quel fervido sguardo.
Non era in lei la semplice concitazione del parlane; non era più la
commozione protratta dal rivedermi: l'agitava un'eccitazione nervosa;
si premeva con una mano al cuore.

Risposi ricuperando del tutto me stesso e rivolgendomi a Eugenia:

— Le cose non sono certo al punto che il timore vi fa vedere e che io
non vedo. Moser è tal uomo che in ogni caso saprà riparare. Intanto la
stima dei buoni sarà cresciuta per lui.

— I buoni? — Ortensia esclamò stupita di udir questo da me. Con
sguardo di nuovo ardente, iroso, aggiunse: — Oh dove sono i buoni? —
Poi sorrise di un sorriso che io ben conosceva, che avevo sol visto
fugacemente sulle sue labbra, e che ora v'insisteva: il mio sorriso
d'una volta!

— Un amico buono è qui — disse la madre.

A che la figliola, sforzandosi a non ripetere quel sorriso:

— Un'eccezione! La sola. Ma gli altri! Cattivi; tutti cattivi, perfidi,
vili! — Aumentava ad ogni frase, ad ogni parola la concitazione
violenta. — Si divertono a tormentar mio padre coi rimproveri, con le
accuse, coi consigli! Ci compiangono! Oh la compassione di certa gente
che male fa! Ipocriti!: godono del nostro male; ne sono felici; e ci
compiangono!

— No, Ortensia.... — mormorava Eugenia invano.

— E le promesse? «Vedremo; cercheremo; chi sa?; bisogna sperare!»;
eppoi nulla. Non è un'agonia questa? Non sono atroci questi alti e
bassi? Ora tutto piano, tutto liscio, tutto accomodato; ora tutto a
monte, tutto perduto! L'ostacolo che pareva piccolo diventa enorme;
una difficoltà da nulla diventa, un disastro! E tutti dicono, l'uno
dell'altro: — Io vorrei aiutarlo quel disgraziato, ma non posso, e chi
può non vuole.

— Non è un martirio? C'è da impazzire! Lo dica lei, Sivori, alla mamma
ch'è meglio finirla, uscirne una volta, a qualunque costo!

Indovinavo che Ortensia, senza più speranza, cercava il mio aiuto per
preparare la madre all'ultimo crollo. Io riflettevo. Ma nello stesso
tempo, e pur così turbata, come Ortensia mi pareva bella! I capelli,
sfuggenti al grosso pettine e diffusi, eran sollevati sulla fronte e la
fronte bianca aveva un lume che non aveva avuto mai; il pallido viso
dall'ovale perfetto aveva un lume che non aveva avuto mai! Bella di
dolore, bella d'orgoglio!...

La madre taceva, a capo chino. Le chiesi:

— Se andassi io, ora, a tentar qualche cosa con Learchi?

Eugenia annuì; Ortensia, al contrario, scosse il capo come per un
tentativo inutile; e la madre mi guardò quasi a dire: — Vedete?

Finchè ella trovò un pretesto perchè la figlia uscisse; e allora mi
susurrò:

— Ortensia è forte, ma anche questa forza mi dà una pena! C'è in lei
una sfiducia, un vuoto, una disperazione!... Sembra disprezzare anche
la sventura; ma come soffre!

Vinta, Eugenia, proseguì piangendo:

— La rimproveravo una volta perchè stava oziosa; adesso ricama, cuce
tutto il giorno per imparar a guadagnare: mangia pane asciutto per
prepararsi alla povertà!


La signora Learchi m'accolse quale un messo del Cielo. A esprimere la
sua gioia, quasi non le bastasse il viso roseo e lucido d'inverno come
d'estate e la bocca ridente quant'era larga, s'aiutò con complimenti
strepitosi:

— Che miracolo! che improvvisata! che degnazione! che bella visita!
— E trafelate scuse: la casa in disordine, lei vestita male, col
raffreddore! Il raffreddore infatti l'obbligava a farmi festa
sternutando.

— Innocenzo! Innocenzo! — invocava.

Il signor Learchi, nuovo sindaco di Valdigorgo (mi ero dimenticato di
dirlo), se ne stava davanti al camino nella camera da desinare, pipando
pensoso più di se stesso che de' suoi amministrati ed economizzando con
le molle le brace che rimanevano del ceppo ormai del tutto consunto.
Alle esclamazioni e alle apostrofi della moglie si mosse, mentre io
entravo, e senza far parola depose le molle; si levò di testa con
una mano il cappellaccio (un cappello fuor d'uso, estivo ma buono a
riparare dall'umidità invernale, tant'era unto); emise un lungo _oh_!
levandosi di bocca la pipa con l'altra mano, e m'attese seduto, non
restandogli più mani libere da reggere le brache che si era sbottonate
per far largo alla digestione.

— Vedete chi è qua, Innocenzo! — ripeteva la moglie. — Che onore! Chi
se lo sarebbe aspettato, con questo freddo?

Il marito era così lontano dall'aspettarsi una mia visita che tardava
a dissipar dal volto da beone l'ombra della improvvisa seccatura; e mi
fu visibile lo sforzo che fece di ricoprirsi con la maschera di uomo
cordiale.

— Il signor Sivori! — ruppe a dire finalmente. — Il signor dottore!
Oh oh oh! Proprio vero che le montagne.... Bravo! Sta bene?... Un
piacerone!... Qui vicino a me, a scaldarsi! Senza complimenti!

— Si scaldi! — diceva, la moglie. — Si metta a sedere.... Su, della
legna, Innocenzo!

E il signor Innocenzo, ancora imperfettamente mascherato ma di nuovo
col cappello in testa:

— Perchè non è venuto un po' prima? Avrebbe desinato con noi; alla
buona...., si sa, da montanari.... come siamo.

— Redegonda! Presto!... qualche cosa al signor Sivori, al signor
dottore!

— Che cosa? — Ella correva intorno alla tavola, avanzava, retrocedeva
domandandomi:

— Caffè? cioccolata? latte? cognac? un zabaglione? Le faccio un
zabaglione? un vino brulè? un punch?

— Moscato bianco! — urlò il sindaco. — Il mio moscato bianco, che
riscalda le budella: riservato per gli amici!

Quindi, dopo avermi lasciato un po' schermire:

— Lei non era a Vienna? Che c'è di bello a Vienna?

— A Berlino, vorrete dire! Era a Berlino! — correggeva la signora
Redegonda, mentre usciva per la bottiglia e qualche altra cosa.

Sì, venivo da Berlino; ma già m'ero fermato a Milano....

A queste parole la Learchi ristette sulla soglia, con la bocca ridente
e gli occhi sbigottiti, e tornò indietro quasi per soccorrermi.

— L'ha visto? Li ha visti? — Sopprimendo i nomi sperò di attutir lo
sdegno che prevedeva.

Infatti il signor Innocenzo le volse due occhi rabidi:

— Eh! Aveva obbligo di vederli?

Forte e senza titubanza io rispondevo:

— Ho visto Guido, Marcella, il bimbo; una famiglia che consola a
vederla...

Povero me! Sempre ridendo in silenzio la donna spalancò le braccia in
segno di disperazione. Ma il sindaco riaccendeva la pipa per ingoiar
l'ira.

— Bah! bah! — fece aspirando. — Altro è il parlar di morte, altro è
il morire! A lei sembran consolazioni...., perchè ha avuto giudizio,
lei! Non ha voluto provarle, queste consolazioni.... che costano! Mio
figlio...., povero imbecille...., le ha pagate care.... carissime!...
Ma lasciamo andare!; parliamo d'altro! Dunque, a Berlino bella vita,
eh?

Per assecondarlo un po' dissi qualche cosa di Berlino nel frattempo che
la sindachessa usciva e rientrava recando in braccio un vaso di ciliege
nello spirito e la serva sturava la bottiglia e mesceva.

— Alla sua salute!

— Alla sua!

Lodai il moscato e subito aggiunsi (per cogliere quel momento di
dolcezza) che tanta cortesia mi dava a sperar bene dalla mia visita.
Entrando in argomento dissi che quale amico comune, di Moser e del
signor sindaco, io ero venuto a sentire quel che si potrebbe fare....

— Caro amico: niente! niente da fare! — E allontanando la pipa il
signor sindaco sputò. — Meglio non parlarne per non sputar veleno!
M'han guastato il sangue. (Bevve). È amaro, per me, adesso, anche il
mio moscato!

La signora Redegonda da dietro le spalle maritali traeva lentamente,
ascoltando, le ciliege dal vaso con un cucchiaio e le deponeva in un
piattello; e poichè non poteva impedire alla sua bocca di sorridere
ancora, scuoteva il capo per significare come disapprovasse quel che il
marito diceva e direbbe, e con languide occhiate chiamava il soffitto
in testimonio del suo dispiacere; delle sue buone intenzioni; delle sue
rinnovellate speranze nel mio intervento.

Io ripigliai: — Da Eugenia e Ortensia non ho avuto che notizie confuse;
ma ho potuto comprendere il loro dolore perchè lei, che ha fatto tanto
per Moser, debba essere o voglia essere sacrificato....

— Dolore? Ah ah! Ci vuol altro! Dolore! parole! Altro è il parlar di
morte altro è il morire!

— Io credo si possa almeno attenuare le conseguenze....

— Parole, caro il mio amico! Parole! niente da fare! Meglio non
parlarne....

— È vero o no — esclamai — che chi non vuole l'accordo dei creditori è
lei?

— Io? — Parve cascar dalle nuvole brandendo la pipa — Vede?; vedete chi
è che inganna? Ci prendon tutti per imbecilli...., come mio figlio!

— Le senta....; — intervenne allora la Redegonda porgendomi il
piattello delle ciliege.

— Lei dunque è disposto — proseguii rivolto al marito — a trattar
dell'accordo?

— Io.... Io dico, ripeto, torno a dire per l'ultima volta che non
voglio più pasticci, non voglio avvocati e liti, non voglio curatori,
non voglio crepare! Vogliono, quegli altri signori, il concordato? Mi
diano una garanzia che tutto andrà liscio....; la garanzia che piace
a me....; e son qua! Se no, vada il resto, vada tutto!... Ci rimetto
tutto.... Che cosa pretendono di più? Che ci rimetta anche il sangue?
la pelle? l'anima?

— E la garanzia che lei desidera sarebbe....?

— La garanzia dell'ingegner Roveni.

— Ma che garanzia può essere quella di uno che non possiede niente?

— Garanzia che non nasceranno altri imbrogli. Mi basta! Ma se non ci
fosse questo pericolo, degl'imbrogli, Roveni la farebbe la garanzia! E
non la fa! non la fa! non la fa!

Me la cantava in musica battendo il tempo con la pipa: — Non la fa!

Il mistero mi pareva chiarito del tutto; sicchè la Redegonda sorrise
fino alle orecchie per la luce che mi vide in faccia; scosse,
sorridendo, il capo, per assicurarmi che adesso ero su la buona strada;
sternutò e si soffiò il naso; accennò coll'indice al piattello delle
ciliege, e uscì piano piano, lasciandomi libero il campo alla vittoria.
Procedetti:

— Il perchè Roveni non fa la garanzia è un altro! Non ha inteso dire
anche lei, signor Innocenzo, che costui aveva pretensioni su Ortensia e
che Ortensia l'ha rifiutato? È una vendetta! Si vendica della ragazza
con la rovina del suo benefattore! Ecco che uomo è costui! E ha
ingannato anche un uomo sagace come Innocenzo Learchi!

Due, tre copiose e formidabili boccate di fumo uscirono dalla bocca
del mio interlocutore, in cui le ultime mie parole fecero un effetto
del tutto contrario a quello desiderato. La lode di sagacia parve
offenderlo più che l'accusa di essersi lasciato ingannare e, livido,
stentando a frenar la rabbia con un ultimo sforzo di ipocrisia:

— Signor dottore.... stimatissimo! — esclamò. — Lei è lei; ma se non
fosse lei....!; con tutto il rispetto.... Che storia mi tira fuori?
Dica la verità: per chi m'ha preso? Per un imbecille come....

Rise sgangheratamente.

— Ah povero signor dottore! Come l'hanno imbottito bene! E lei ci ha
creduto? Ha creduto che Roveni avesse intenzione di sposar una ragazza
senza dote? Ah! Ah! E pensare che la ragazza non l'ha voluto lei! lei
non l'ha voluto, Roveni! non lo vuole! Spera in un partito migliore, la
ragazzina!... Ah povero signor dottore!

Strappargli la pipa di mano e sbattergliela sul muso!

— Anche la signora Redegonda deve saperne qualche cosa — riuscii a dire.

— E io dovrei credere quel che han dato a intendere a mia moglie? Ah!
Ah! Ma non lo sa che mia moglie è la madre di mio figlio?

Non ne potendo più, mi alzai.

— La verità è questa che le ho detta io! Lei non la crede? Ebbene: lei
da tutti gli onesti sarà giudicato quale un complice di Roveni e avrà
il rimorso d'aver messo in miseria i suoi parenti.

— Parenti, serpenti! — Ricaricava con mano tremante la pipa. — E i
rimorsi.... non li proverò io, caro amico; no no: stia pur sicuro! Io
sono tranquillo! Non ho falsificato niente, io....; sono un galantuomo,
io! un uomo onesto....

In piedi con la pipa in bocca il sindaco di Valdigorgo abbottonava i
calzoni per congedarmi.

Allora l'investii domandando:

— Falsificato.... che cosa? chi?

Ma egli retrocesse.

— Zitto! C'è mia moglie.... Se vuol spiegazioni, si rivolga a
Roveni.... Io non so niente! Non voglio dir più niente! Non voglio
saper più niente!... Un altro bicchiere, e amici più di prima....

— Altre due ciliege — pregava, la signora Redegonda sorridendo, ma con
voce di pianto, a vedere che avevo perduta la battaglia.


Non tutto era scoperto. Un'infamia mi restava da scoprire!

Ritornavo inveendo entro di me contro gli onesti che insultano
impunemente all'innocenza e alla sventura, perchè fatti ricchi e
potenti dalla fortuna e dall'abilità di commettere il male all'ombra
della legge.

Ortensia mi venne incontro. Tacque a lungo poichè io le ebbi detto: —
Non ho ottenuto niente per ora, ma....

D'improvviso si accese in volto.

— Com'è vile quell'uomo! Non capisce quell'uomo senza cuore, nessuno
capisce che non è la miseria che ci spaventa? che ci son patimenti più
grandi che la fame? Vili! Non conoscono mio padre! L'ammazzano! È un
assassinio!

Io mi provavo a quietarla, turbato da quella sua alterazione; da quella
violenza di passione manifesta per gli occhi più che per le parole.

— Quietati — le dicevo —; riparto subito per Milano e qualche cosa
so di poter fare! Il tuo dolore è santo — aggiunsi — ma non bisogna
esagerare.

Ella sollevò in me lo sguardo affievolito da una infinita tristezza.

— Ah Sivori! anche per lei (si corresse), anche per voi esagero!
Conoscete mio padre; sapete che dovrà abbandonare la sua casa
(accennava alla villa), che era il premio di una vita di lavoro, che
era il luogo dove voleva morire, dove nacquero i suoi figlioli; e io
esagero! Mio padre non vuole abbandonarla la sua casa; non può credere
di dover abbandonarla! Ieri mattina, con un operaio, nel giardino,
disegnava nuove aiuole; diceva: — Quest'altr'anno leveremo i ligustri;
pianteremo altri abeti nel prato. — Quest'altr'anno, diceva. Invece
quest'altr'anno nuovi padroni raccoglieranno i fiori del nostro
giardino; dormiranno nelle nostre camere. E io esagero! Quassù mio
padre è stato un benefattore, ma gli operai, per cui faticava, non lo
salutano più, lo incolpano della loro rovina.... E io esagero! E questo
è nulla! La colpa di tutto quello che è avvenuto e che avverrà, è mia!
E io esagero!...

Come io cercavo parole di protesta, essa con mano convulsa m'afferrò
a un braccio, mi fece ristare, e disse più piano, severa, in
quell'agitazione contenuta con la fatica che esprimeva il suo sguardo
fiso nei miei occhi:

— Sentite, Sivori! Voi siete sempre per noi l'amico di un tempo; siete
per me quello di un tempo: un fratello. Non voleste così allora?
Così doveva essere! Un fratello: non altro dovevate essere per me
in passato; non sarete altro in avvenire.... È vero?; così! Dunque,
sentite! Se domani io potessi trar d'agonia mio padre, tutti noi,
con una sola parola, e questa parola mi ripugnasse come una viltà,
un'abiezione; se con una sola parola io domani potessi salvar la vita
di mio padre, dovrei vincere la ripugnanza del mio animo, della mia
coscienza, di tutto il mio essere, e pronunciarla, questa parola? Dite!
dite!

— No! Mai!

— E se con questa sola parola io potessi salvare.... potessi salvare
l'onore di mio padre?

Risposi, freddo e sicuro:

— L'onore di Claudio Moser è al disopra d'ogni sventura e d'ogni
vendetta!

Ma Ortensia sorrise con quella ironia quasi spasmodica.

— L'avete conosciuto bene, voi, Roveni! Credete che sia uomo da
minacciare invano!

— Quando, come ti ha minacciata?

— Me l'ha detto.... e scritto, che ha tanto in pugno da far condannare
mio padre.... per ladro! È lui, lui che non vuole che Learchi ceda
perchè ceda io! Se io cedo, mio padre è salvo!

Ristette; congiunse, per scongiurarmi, le mani:

— O Sivori...., Carlo...., dite, Carlo....: sono ancora in tempo! Debbo
cedere?... salvar mio padre?

— Tu non gli avrai risposto.... — Questo dubbio mi affliggeva più che
non mi afflisse quella affannosa preghiera. — Non devi cedergli. Mente!
È un'insidia!

— No..., non gli ho risposto....; ma se arresteranno mio padre....,
come un ladro...; se lo condanneranno.... per colpa mia...., io
morirò....

Si compresse con la sinistra al cuore; e aggiunse:

— Non è meglio finirla? Tutte le speranze in Learchi non sono perdute?
Bisogna preparar la mamma, a tutto....

Riafferrandole la mano io, con un'attitudine che esprimeva, di me,
la sincera e profonda commozione e la preoccupazione di un monito
solenne: — Ortensia! — dissi —. Per tutto quello che hai sofferto,
che ti ho fatto soffrir io; per il bene che voglio a te e a tutti
voi altri; per tuo padre e tua madre, ti scongiuro: non t'abbandonare
alla disperazione, così; abbi in me, ora, la fiducia che non meritai
in passato. È impossibile che io non riesca a sventar le trame di un
birbante, perchè è impossibile che tuo padre non sia stato sempre un
galantuomo! Resisti; tu sei forte!

E dando alla mia voce, alle mie parole tutta la tenerezza e la dolcezza
che potei attingere dal mio amore:

— Solo, tu hai il cuore di tuo padre. Bisogna frenarlo, questo cuore,
che la bontà fa pulsare troppo in fretta.... Mi prometti, sorellina,
di confidare in me....; almeno un giorno o due...? Via! Riceverai
la buona novella.... Trionferà la giustizia; supereremo l'infamia di
quell'uomo....

Non pianse; mi guardava stupita come non potesse credere alle mie
parole e alla speranza che io dimostravo di esser creduto.

Poscia mormorò percuotendosi il cuore:

— Carlo! Carlo! non c'è più bontà qua dentro! C'è solo del male!

Io le accennai sua madre, che veniva verso di noi.


Le dissi, a Eugenia, che benchè Learchi mi fosse sembrato ostinato più
di un mulo, il colloquio con lui mi aveva confermato nel proposito di
recarmi subito dal curatore del fallimento.

Credevo d'aver trovata una via....; e altre bugie pietose dissi, per
confortarla.

Ella esclamò rivolta a Ortensia:

— Vedi se bisogna sperane?

.... Io ripartii senza avere in me la fede di Eugenia. E mi seguiva lo
sguardo di Ortensia: lo sguardo di una vittima.




VIII.


Il mio colloquio con il curatore del fallimento fu breve. Il ragioniere
*, a udirmi amico di Moser e a udir il mio nome, ebbe uno scatto
che non tentò di reprimere, e un'impressione di piacere che tentò di
celare, ma indarno.

In sostanza ecco quel che mi disse:

Il fallimento Moser gli si era presentato in una situazione più che
discreta. Strano quindi per lui il fatto che non avesse avuto buon
esito la moratoria. Convocati i creditori, si era loro proposto un
dividendo del 60 per cento. Ma uno di essi, il signor Learchi, aveva
richiesta, come la legge concede, una garanzia, insistendo perchè fosse
garante l'ingegner Roveni. Forse lo rendeva dubbioso il troppo lauto
dividendo! Poteva, a prima vista, recar meraviglia la pretesa d'aver
garante uno dei creditori minori, quale il Roveni; ma questi più d'ogni
altro aveva pratica dell'azienda fallita e meritava perciò, più d'ogni
altro, la fiducia del Learchi. Se non che il Roveni non aveva accettato
subito questa prova di fiducia; aveva voluto tempo a riflettere; ed era
stata rimessa a un'altra convocazione dei creditori la sua risposta.
Perchè mai?

Il curatore a questo punto sembrò attendere da me la spiegazione. Io,
infatti, cominciavo:

— Evidentemente Roveni stesso consigliò Learchi a chiedere la garanzia,
e Roveni seppe persuaderlo che egli solo....

Ma il ragioniere, quasi mal pago dell'«evidentemente» con cui era
incominciata la mia risposta, m'interruppe:

— Prego! Mi lasci dire.... So di dire una cosa grave.... A lei non
chiedo che la sua parola....

In fede del segreto io portai una mano al petto. Egli proseguì risoluto:

— Il contegno dei signori Learchi e Roveni mi insospettì. Avrò
torto...., badi; posso aver torto; mai il sospetto si è confermato
in me, da ieri. Insomma: io dubito che nella gestione Moser ci siano
irregolarità mascherate così bene da esser sfuggite alle mie indagini.

(Era la falsificazione a cui aveva alluso Learchi!)

Nè il curatore esitò ad aggiungere che il giorno innanzi Moser era
stato da lui e a certe dimande aveva risposto, confuso, che gli
schiarimenti desiderati poteva darli solo il Roveni. A questo, negli
ultimi tempi, aveva affidato anche parte dell'amministrazione.

— È la verità, senza dubbio — dissi io.

L'altro non attese al mio asserto; come non m'avesse udito.

— Ho pregato quindi l'ingegner Roveni di venir da me per schiarimenti
sui libri dell'azienda. Non è venuto; m'ha scritto che egli
nell'amministrazione Moser non ha nulla a vedere, tranne il suo piccolo
credito; e riferisce una clausola del contratto da lui conchiuso col
Moser quando assunse la direzione della fabbrica. Per quella clausola
va esclusa, ogni sua responsabilità amministrativa.

Volendo io di nuovo interloquire, il curatore mi trattenne con un moto
d'impazienza.

— Non m'interrompa!... Si dirà che Roveni ha messo le mani avanti
per precauzione, per prudenza. Io però voglio le spiegazioni che ho
richieste invano! Attendo documenti che dimostreranno meglio i rapporti
della ditta Moser con due case commerciali; e se mi convincerò di quel
che dubito, non esiterò un istante a compiere il mio dovere.

Io m'alzai d'impeto, esclamando:

— Ma io proverò che una vendetta indegna spinse il Roveni a tradire il
suo benefattore! Un'infamia! scoprirò un'infamia!

Il curatore si strinse nelle spalle, quasi ciò importasse poco e punto.

Insistetti:

— Moser è un galantuomo! Ha avuto un solo torto: quello di addossarsi
imprese superiori alle forze di un uomo e di aver fiducia illimitata
in un birbante! Sopraffatto dal lavoro, lasciò tutto in mano a Roveni,
senza pensare che costui si varrebbe di quella tal clausola per
tradirlo!

Sdegnato, il curatone oppose:

— E perciò? Se io non m'inganno nei miei sospetti non sarà tutto questo
che salverà Moser da un processo per bancarotta!

Finalmente avevo scorto il punto a cui il ragioniere aveva voluto
condurmi: dovevo prevenire in lui la certezza che gli darebbero i
documenti; se no, Claudio era perduto! Anzi il ragioniere era già
certo; ma fingeva dubitare, perchè credeva anche lui nella buona fede
di Claudio.

Che cosa dovevo dunque fare io? Che cosa potevo fare?

Rispose:

— Prima che io abbia le spiegazioni che voglio, si potrebbe,
per evitarne le conseguenze.... probabili, pareggiare il passivo
all'attivo. Non è poi necessaria una gran somma! Calcolando che dalla
vendita dei fondi e della villa si ricavino ottomila lire più del
prezzo di stima — e ho già una proposta —, basteranno ventimila lire
per accomodare ogni cosa.

— Quanto tempo mi concede a trovarle?

— Quarantotto ore.

Misurai nella mente il tempo che bisognava per andar a Molinella,
restarvi un po' e tornare; e dissi:

— Amico di Moser, io tenterò di trovane questa somma. Ma...., e se le
irregolarità che lei teme non ci fossero?

Il curatore mi tese la mano e disse senza rispondermi:

— L'ingegner Moser, nella sua sventura, ha una grande fortuna: quella
di avere un amico come lei....

Quando, giovani, io e Claudio andavamo a caccia in risaia ci
accompagnava talvolta il Biondo falegname, divenuto poscia mio
fittavolo. Come Claudio faceva ridere quell'omiciattolo, a proposito
della mia filosofia! Ma chi avrebbe mai detto allora che un giorno
io avrei dovuto ricorrere al Biondo, perchè Claudio scampasse dal
Tribunale?




IX.


E nello stesso giorno, partenza per Molinella!

Non era più per me, allora, un destino assurdo che in pochi giorni mi
sbalzava da Berlino a Milano, da Milano a Valdigorgo, da Valdigorgo al
mio piccolo paese nella pianura emiliana. Mi trasportavano volontà e
coscienza: più forti anche del dolore, più forti anche dell'amore!

L'amore?... Quale speranza poteva restarmene, ormai? La mia passione
era stata una colpa e doveva avere il suo castigo. Ogni illusione
doveva cedere alla realtà, che mi rinchiudeva, mi stringeva come in un
cerchio di ferro. Il mio soccorso cancellerebbe nel cuore di Ortensia
fin le ultime tracce d'amore, se vi rimanevano; ed io con l'azione che
stavo per compiere confermavo irremovibilmente, per sempre, l'antico
proposito di essere per Ortensia un fratello: non altro.

Ma è pur vero che il dolore aggiunge lume alla bellezza! Ancora ancora,
avidamente, mi richiamavo l'immagine d'Ortensia alla memoria: più
alta della persona; con quegli occhi che un tempo avevan solo un riso
di gioia e adesso ardevan di sdegno o si velavano d'angoscia; con il
viso un tempo pieno e roseo ed ora pallido e magro, ma come illuminato
da una luce ideale: con le belle mani, che un tempo ella recava a
sollevare dalla fronte l'onda dei capelli copiosi ed ora stringeva
in uno spasimo di preghiera; con quelle attitudini decise, quei moti
improvvisi, non più indizio come un tempo di un fervore di giovinezza
sana e lieta ma reazione al tumulto di un'anima inferma, ma eccitazione
di un'energia abusata fino alla violenza. In lei il patema d'animo
aveva trovato una predisposizione nella delusione d'amore e nel male
che io le avevo fatto col mio pessimismo, col mio tristo esempio, con
la negazione d'ogni bene e d'ogni fede.

Le parole d'Eugenia mi si ripercotevano nel cuore e nella mente:
«C'è una disperazione in lei...!» Ortensia non vedeva più intorno
a sè che il male, a cui resisteva per naturale impulso ma col vuoto
dell'anima....

Tali i pensieri che mi accompagnarono più assidui nel viaggio da Milano
a Bologna. Però il fine a cui tendevo sopravanzava di tratto in tratto.
Riuscirei? Ero sicuro che il Biondo teneva in casa grosse somme; mi
ricordavo di quante volte egli aveva manifestato diffidenza delle
banche e dei cassieri, e chiedendomi consigli intorno al miglior modo
d'investir capitali, aveva espresso avversione a ipoteche o a prestiti
d'altro genere.

Ma con il timore di mettere in pericolo i suoi risparmi e perder la
tranquillità, c'era in lui, per di più, la preoccupazione di nascondere
al prossimo il vero stato delle sue finanze. Confesserebbe il Biondo
di posseder in casa quanto andavo a chiedergli? Non gli parrebbe di
confessarmi che dall'affittanza aveva ricavato ciò che negava con le
lamentanze annuali? E se egli non voleva darmi, o se veramente non
aveva disponibile l'intera somma, che mi bisognava fare? Basterebbe per
il resto una cambiale con le firme di me e del Biondo? A chi rivolgermi
altrimenti?

Dubitavo; eppure anche questi dubbi non mi abbattevano; la speranza mi
inanimiva, e m'immaginavo di veder salvo Moser e Roveni sconfitto.

.... Quando finalmente, a Bologna, ebbi lasciato il treno più rapido
per quello che mi trasporterebbe a Molinella, e quando nel freddo
e tetro pomeriggio m'approssimai al luogo ove nacqui, invece della
mestizia dell'esule che ritorna dove sa di non trovare più nessuno del
suo sangue, provai, questa volta, un senso di conforto ineffabile.

Con occhio tranquillo guardai, giungendo, a quel po' di terra che fra
poco non sarebbe più mia; e con sguardo affettuoso cercai la mia casa,
la vecchia casa appartata dal paese e dalla via maestra e indicata
da pioppi fedeli. Il Biondo, me la lascerebbe, la mia vecchia casa
paterna; io serberei in essa l'ultimo asilo.

Lo sorpresi, il Biondo, mentre nell'ampia cucina stava piallando
un'assicella; e la moglie, seduta al focolare, filava in cospetto del
gatto. Bisogna sapere che da quindici anni, da quando era divenuto mio
fittavolo, il Biondo non esercitava più il mestiere del falegname ma
aveva conservato affezione alla sega e alla pialla per un alto ideale:
la carità dell'infanzia morta. Nelle ore, cioè, nelle quali non doveva
andare al mercato e per i campi con l'invidiata carrozzella, riprendeva
il mestiere di San Giuseppe e se la passava a fabbricar piccole casse
da spedir angioli in Paradiso! Il Signore domandava un'anima d'infante?
E il Biondo regalava la cassa. Egli si consolava in tal modo d'essere
invecchiato senza figliuoli.

Al mio entrare in casa, all'improvviso richiamo, gli occhiali dal naso
del Biondo caddero sul banco; e la rócca non si lasciava svincolare
dal fianco della Rita (soprannominata Pulicreta per lode di pulizia).
La Rita gemeva: — Gesù, chi si vede! — Io vedevo loro due sempre
più invecchiati, ma sani e contenti; il marito con la berretta verde
divenuta gialla e spelato il fiocco; con le anelline alle orecchie,
la faccia paffuta, le palpebre cadenti, pesanti come foderate di
prosciutto, e, sul pomello destro, i due bottoncini vermigli come
coralli; la donna grinzosa, con le vene grosse quali corde alla gola
e alle mani e i bianchi capelli ben pettinati. Sempre rispettoso, il
Biondo intonò il solito: — Laus Deo! Ben tornato, padroncino! — E la
moglie ripetendo: — Com'è bello! com'è arioso! —, si asciugava col
dorso della mano un gocciolone all'occhio destro.

Furono spalancate le finestre della mia camera dal letto immenso; della
camera di mia madre, sempre fredda da poi che rimase priva di quella
voce; della camera da desinare, dipinta a righe bianche e azzurre che
il tempo non discolora....

— Chissà che freddo là, nei paesi di dove viene! — mi diceva la
Pulicreta facendo fuoco al caminetto.

— Il signor Claudio è da quelle parti anche lui? — domandava il Biondo;
perchè essi non sapevano dimenticarsi di Moser, il quale non avevano
più visto da quasi vent'anni e del quale mi richiedevano ogni volta
tornavo a casa. Era uno dei loro ricordi più cari.

— È sempre quel bel matto allegro?

La domanda del vecchio suggerì a me stesso un'altra dimanda: dove fosse
in quell'ora e che cosa facesse il povero Claudio. Al Biondo risposi:

— Adesso Moser è in guai.

Ma a me che cosa potevo rispondere? Ah! ogni risposta che mi diedi
quant'era lontana dalla crudele verità!

Ecco che cosa faceva Moser a Valdigorgo quello stesso giorno, nella
stessa ora.

Convinto che Eugenia s'illudeva sperando nella mia visita al curatore;
convinto che il curatore non m'avesse rivelato il pericolo che lo
minacciava; vinto dalla certezza che Roveni l'aveva tradito e che egli
doveva pagare il fio della frode commessa da Roveni, egli, Claudio,
meditava di fuggire! Commettendo i brogli Roveni aveva ben provveduto
al suo scampo: allo scampo di lui chi poteva provvedere? La legge, in
nome della Giustizia, sovrastava su di lui responsabile; e dinanzi
all'accusa che varrebbero le attestazioni di buona fede? Sperare in
Sivori? Ma dove avrebbe trovate ventimila lire, Sivori, dalla sera
alla mattina? Sivori apprenderebbe, impotente, che Claudio Moser era
accusato di frode e che si leverebbe contro di lui mandato di cattura!
Moser in carcere: Moser in Tribunale, a esser condannato per ladro!

E Claudio in quel giorno raccoglieva tutta l'energia della sua fibra
per resistere alla disperazione. Disonorato in Italia, lavorerebbe
altrove, sconosciuto, per risparmiar la fame alla sua famiglia. Ma in
Tribunale no: morire piuttosto! E in quell'ora Claudio con uno sforzo
che non valeva a nascondere la disperazione, cercava persuadere Eugenia
che gli era necessario partire. Fuggire! Intanto Ortensia udiva la voce
di lui, udiva il terribile silenzio della madre!...

No: io non potevo immaginare ciò che accadeva a Valdigorgo mentre il
Biondo e sua moglie chiacchieravano, mi colmavano di notizie paesane,
e io stentavo a non abbandonarmi alla stanchezza del viaggio e provavo
la tentazione di un riposo dolce quale non mai, quale di una tregua a
una dura battaglia.

Poi il discorso del Biondo si rifece alla solita antifona: la
popolazione che cresceva e la miseria che cresceva.

E il socialismo con gli scioperi? E le malattie? Tifo e pellagra; tanto
che in paese c'era gran malcontento perchè non prendevano un altro
medico; e ci voleva proprio un medico di più....

Finchè mi riscossi. Ordinando alla donna di prepararmi subito un po' di
cena, attesi ch'essa trottarellasse via per dire al vecchio:

— Biondo! Prima di partire....; parto stasera stessa....; ho
bisogno.... di vendere il podere!

Credo che egli fosse stato sempre dell'opinione di Claudio: che la
filosofia una volta o l'altra m'avrebbe rovesciato del tutto il
cervello; e a ripensarlo quale rimase alle mie parole, ora credo
s'accertasse, di colpo, che questa volta era la buona. I grossi coralli
che gli abbellivano la faccia divennero paonazzi, simili ai bargigli di
un tacchino in amore; le palpebre, così grevi che pareva impossibile
uno sforzo bastevole a sollevarle al di là della metà degli occhi, si
alzarono in modo da scoprire due occhi enormi, quali nessuno avrebbe
mai supposti; e per lo sforzo di sollevare quelle cateratte, e per il
terrore del colpo ricevuto, la bocca gli rimase aperta ma senza voce.
Parlai io.

— Debbo partire con i quattrini in tasca, questa sera. Capisci?

Allora il buon uomo mi scorse in volto una risoluzione e, nello stesso
tempo, un'attesa penosa più di qualsiasi indizio di demenza. Impaurito
più per me che per sè, calò le ribalte e chiuse la bocca dicendo:

— Cos'è successo?

— Debbo versare domattina, a Milano, ventimila franchi; e vendo il
fondo.

Fosse la risposta che non del tutto a tono potè significargli poca
confidenza, o fosse il dubbio che per quella misteriosa disgrazia io
vendessi il podere lì per lì a un altro, il vecchio cadde a sedere,
smorto anche nei bargigli e guatò intorno, quasi il compratore
potesse nascondersi in qualche parte là dentro, o stesse per entrare
dall'uscio, o dalla finestra.

— Vende....; a chi?

— A te!

— A me?!

Respirò, sollevò le palpebre a due terzi dell'altezza normale, e si
cavò la berretta per ringraziarmi dell'onore. Ma disse piano:

— E il _cumquibus_?

— L'hai! O mi darai, per adesso, tutto quello che hai in casa. Ma
bada! È un affare. Se non ti conviene, il fondo resta tuo, per questa
obbligazione (e gli porsi la scrittura in carta bollata),... resta tuo
solo fino a quando avremo trovato un altro compratore.

Avevo parlato quasi duramente; ma aggiunsi abbastanza commosso:

— Son ricorso a te perchè son certo che non mi strozzerai; e poi perchè
non vorrai portarmi via la casa dove è morta mia madre.

Speravo fosse questa, la via che affrettasse il fine della mia impresa.

Ma a quell'attestazione di stima e a quel ricordo il Biondo temè di
commuoversi troppo e senza più muovere difficoltà sul _cumquibus_
tolse dalla busta gli occhiali; li mise; li levò per tabaccare, prima,
liberamente; li ripose all'estremità del naso; e lesse o mostrò di
leggere l'obbligazione mentre, a pausa a pausa e con le cateratte giù,
diceva:

— Quel che posso fare lo farò volentieri per lei! Non me la scordo io
quella buon'anima di sua madre.... E io, morta la mia donna, chi ci
ho al mondo? Chi mi resta? (Non dubitava affatto che la Rita morirebbe
prima di lui). Nessuno del mio sangue, mi resta; solo un nipote della
donna, che farebbe patto col diavolo perchè morissimo d'accidente —
salvo il rispetto — tutt'e due in una volta.

Ma a ridargli l'intero dominio di sè e la debita ponderazione ossia
lentezza a trattar l'affare, occorse l'intervento della Pulicreta; la
quale annunciava che la cena era pronta.

— Lasciateci stare quando si discorre d'interessi! — rimbrottò il
marito, dimentico che l'affamato ero io e non lui. E s'addentrò in un
lungo ragionamento, protestando anzitutto che — salvo il rispetto — i
quattrini sono sempre quattrini, e proseguendo a contare le tornature
del campo, e a stimar il prezzo delle tornature, e a sommar il prezzo
totale, e a rifare e correggere quel benedetto totale.

— Nel valore del fondo c'è o non c'è la capienza per la somma che ti
chiedo? — feci io, impaziente.

C'era e non c'era. I socialisti per un verso, le stagioni, che non son
più quelle, per l'altro, deprezzavan la terra, laggiù.... Poi, a dir
la verità, chi avrebbe comprato il campo senza la casa padronale, con
la casa del contadino che non stava più, dritta? Finalmente, dopo più
prese di tabacco e vani tentativi di rialzar le palpebre:

— Per me.... ecco.... sissignore!... il fondo li vale ventimila
franchi.... Ma come l'intenderà la donna?

Non avevo pensato che ci fosse da persuadere anche lei.... la Rita,
perchè anche lei aveva parte nel _cumquibus_. Il Biondo s'alzò
tabaccando; andò fino all'uscio; tornò:

— Alla donna io non ci penserei nemmeno! Fa quel che voglio io! Ma....,
e il nipote?... quel brigante di suo nipote?

Anche questa! Era necessario anche il consenso del brigante?

— Altro che consenso! Se impara che abbiam comprato il fondo, ci dà
il veleno, come è vero Dio in croce, per far l'eredità! È il nostro
tormento: vagabondo, giocatore....

Tranquillai il vecchio assicurandolo che la vendita resterebbe
segreta e giurai, per di più, che morivo di fame e che morirei di fame
piuttosto che cenare prima che l'affare fosse concluso. Egli uscì.

Intanto, in quell'ora, che cosa accadeva a Valdigorgo?...

L'appresi mesi dopo....; e come sarebbe stato meglio non l'apprendessi
mai!

Mentre Ortensia, dietro la porta, ascoltava suo padre, che tentava
persuadere Eugenia a lasciarlo partire — fuggire! —, Eugenia pensò che
la ferrea fibra di Claudio fosse anch'essa piegata, infranta; anche
la mente di lui fosse travolta in una disperazione che ne velasse la
percezione della realtà. Essa ebbe come il presentimento che quella
fuga sarebbe un doloroso e vano errore, e si provava a dissuadere il
marito.

Questi, al nuovo ostacolo, abbandonò, per superarlo, il freno a cui si
era tenuto pietosamente, e, affranto, rispose rivelando tutto: che non
si lascerebbe nè arrestare nè processare nè condannare. I singhiozzi
gl'impedirono di compiere la minaccia: che piuttosto morirebbe.

Allora Ortensia precipitò nelle braccia del padre. Lo pregava, lo
scongiurava ad attendere facesse lei un ultimo tentativo.

Quale? con chi?

Con Learchi! Ancora lui, solo lui avrebbe potuto risparmiar l'onta, la
morte?

Oh c'era un altro! Ma Eugenia sollecitò la figliuola:

— Sì! Va tu, con Mino!

Da prima Claudio si oppose; quindi, o perchè in quegli istanti fosse
come il naufrago che s'appiglia a un fuscello, o perchè non gli
reggesse il cuore di dire addio alla figlia e al figliuolo, parve
accondiscendere.

Con tutto l'impeto, l'eccitazione del suo dolore, Ortensia condusse
seco per mano il fratellino e si presentò con lui a Learchi.

Avrebbero impietosito un sasso; ma neanche l'innocenza di Mino, che
piangeva, tra le braccia della signora Redegonda, intenerì quell'uomo.

Rispose:

— Nulla da fare; lasciamo andare!

E allora.... (quel che io provo scrivendo questo!), allora Ortensia,...
Ortensia s'inginocchiò dinanzi a quell'uomo! Ortensia a mani giunte, in
terra, come dinanzi a un dio!... Egli ripeteva, con la pipa, in bocca:
— Nulla da fare!

E dava consigli: — Lasciate correr l'acqua per il suo verso.... Quando
la matassa è tutto un imbroglio, il meglio è tagliare. — Tagliare!
Meglio era per lui, il processo, il disonore, la condanna!

Ma Ortensia, esasperata dall'umiliazione, si rialzò, fuggì per
rivedere, forse per l'ultima volta!, suo padre.... Il padre non c'era
più! E un pensiero atroce attraversò la mente della figlia, intanto
che la madre diceva a Mino: — Preghiamo Dio, se gli uomini non ci
ascoltano....

.... Nello scrittoio del suo studio Moser da anni e anni teneva
un revolver, che Ortensia aveva veduto più volte. Ella corse nello
studio.... Il revolver non c'era più!

Fuori di sè, la misera tornò da sua madre; allontanò Mino; poi confessò
tutto, a voce rotta: confessò che mi aveva amato, che per me aveva
respinto Roveni, che odiava Roveni e che per salvare il padre doveva
cedere a Roveni! Disordinatamente ripeteva quel che Roveni le aveva
detto, le aveva scritto; dimandava alla madre in che modo dovesse
telegrafare.... — Sarebbe sua — purchè egli le salvasse il padre!

Eugenia, la debole Eugenia, per un istante si sentì attanagliata dal
dilemma: o il disonore del marito, o il sacrificio della figliuola....

Ma la fede sorresse ancora quella debole donna. Accarezzava, baciava
la figliuola per quietarla; le ravviava i capelli su la fronte e le
diceva, sublime: — Tuo padre è onesto e la sua onestà trionferà presto
o tardi! Tu non devi essere di chi usò questi mezzi per possederti!

Ah! Ortensia non cedeva; gemeva: suo padre era partito con un'arma!...
Eugenia sollevò gli occhi al Cielo, ad attingere il supremo coraggio,
e rispose sicura:

— Dio tratterrà la sua mano!

Contemporaneamente io, laggiù, sentivo il tempo volare attendendo
il Biondo; e me l'aspettavo con un pacco di biglietti di banca, e mi
chiedevo, sempre più ansioso, quanto mi mancherebbe a compier la somma
necessaria.

Con un sorriso tra i peli delle palpebre semichiuse e a fior delle
labbra rase il Biondo venne alla fine, seguito dalla Pulicreta.

Ella brandiva la rócca quasi ad attestare che non vi rinuncerebbe
sebbene fosse divenuta proprietaria, e stordita dall'avvenimento non
sapeva se dovesse rallegrarsi della compera o affliggersi perchè era
già fredda la minestra.

— Mi scuserà — disse il Biondo — se le ho fatto perdere la pazienza.
Cosa vuole? Sono avvezzo a far tutto adagio!

Esclamai, allegro:

— Il tuo difetto! Se non ci avessi pensato su tanto, adesso avresti una
dozzina di figliuoli. È vero, Rita? — Essa rise; ridevano ambedue....
Ma, e i quattrini?

— Zitto! — fece il Biondo. — Venga di qua con noi.

Mi condussero nella loro camera; e dopo essersi battuta entrambi
la punta del naso coll'indice, tesero la mano sotto il talamo....
Misericordia! Che vista! C'eran due casse da morto; non di quelle
piccole, per angioli; ma grandi, per due grosse creature com'erano
proprio la Pulicreta e il Biondo! Eran due belle casse di noce:
senza, dubbio i capolavori del Biondo. Ne trassero una in mezzo alla
stanza.... Ivi stava il morto provvisorio.

— Zitto! — ripetè il vecchio —: che nessuno lo sappia! Ci fidiamo di
lei; se no, ci ammazzano!...

— Per l'amor di Dio! — aggiunse la vecchia.

Aprendo, la cassa appariva vuota; ma il Biondo l'aveva costrutta a
doppio fondo e nel fondo segreto era il morto: pacchettini di biglietti
di banca, nuovi nuovi; oro, argento, e anche cedole al portatore....
Uno spettacolo tutt'altro che funebre! Basti dire che tolto quel che
mi abbisognava, vi rimase abbastanza da non rendere inutile il doppio
fondo della cassa.

— Zitto, per carità! — Ridevano sommessamente.

Ridevamo tutti e tre, proprio come se io fossi stato un loro figliolo
a cui avessero fatto sì bella improvvisata.

Solo alla terza volta che rifece il conto della somma il Biondo
spalancò le cateratte per veder bene il passaggio repentino di quella
parte di sè stesso dalle sue alle mie mani; nè potè trattenere un
sospiro.

Ma la cena fu gaia. Forse da un pezzo i vecchi coniugi non avevano
cenato con cuore così pieno. Si comprendeva, a veder in che modo mi
guardavano, l'una di sottecchi e l'altro di sotto le ribalte, che il
merito di quella gioia era mio.

Quando fui per partire il Biondo mi trasse in disparte:

— I quattrini.... sono per il signor Claudio, è vero?




X.


Lieto che io avessi mantenuta la parola, il curatore mi accertò che
nessuno potrebbe più mettere in dubbio l'onestà di Moser e che con
l'arma a doppio taglio, preparata a strumento della sua perfidia,
Roveni non potrebbe più ferire che sè stesso.

— Mi dispiace di non poterlo denunciare! — disse. — Le ha saputo
far così bene, quel birbante! Ma se non avesse un documento che lo
salva!...

«Sfuggirà anche a me?», io pensavo uscendo, verso il mezzodì, dallo
studio del curatore. Prima di tutto però volevo veder Guido; dargli
e ricever notizie. Quand'ecco, fatti pochi passi, m'incontrai....
Immaginate in chi! Nel cavalier Fulgosi!

Era stupendo nel ricco e lungo paletot; con un colletto così alto
che pareva averlo ereditato da suo figlio, e la cravattina a tinte
scozzesi, e i guanti _gris-perle_; con i baffetti e la barbetta d'un
biondo pallido pallido: l'uomo di spirito, avverso ad ogni tintura,
aveva ceduto allo spirito della conservazione apparente. E l'uomo
di mondo in una città cosmopolita non si confuse a vedermi: mi fe'
un inchino alla francese, mi diede una stretta di mano all'inglese e
improvvisò un complimento da italiano e patriotta:

— Il dottor Sivori è come Romagnosi: quando si direbbe che è morto è
più vivo di prima!

Quale insigne opera meditavo? Quale nobile impresa mi aveva
ricondotto in patria? Le risposte che gli diedi non l'impedirono
dall'accompagnarsi meco e dal cadere, dopo pochi passi, in discorso
di Moser. Sapeva qualche cosa, non tutto, della disgrazia; quel tanto
che aveva appreso da Guido, con cui egli, sempre uomo superiore, era
rimasto in buona amicizia nonostante l'inimicizia ch'era divenuta
sempre più grave tra lui e il Learchi padre, ora sindaco di Valdigorgo.
Soavemente compianse la «gentile» Eugenia, la «amabile» Ortensia, la
«dolce» Marcella, e rievocò i bei giorni di Valdigorgo.

— Che bei giorni, eh, dottore?...; quando non pioveva....

Già: quel giorno che gli avevo dato dello sciocco, pioveva!

Ma il culto di così care memorie l'induceva a chiedermi un favore
grande, memorabile anch'esso.

— Non mi dica di no.... La mia signora sarà felice di rivederla! Mi
faccia grazia.... di venire a pranzo da noi, oggi.

Impossibile! avevo tante faccende!

— Lo credo, illustre amico; lo credo. Però dovrà pur rubarlo un po' di
tempo alle faccende, per desinare: lo rubi, e me ne faccia dono.

— Impossibile! — ripetei duro come un tedesco.

— Non vuol oggi? Ebbene: domani!

Dàlli e dàlli; _gutta cavat lapidem_; e, come si usa in ogni paese per
levarsi un peso d'addosso, finii per preferire l'oggi al dimani. Che
peccato non fosse a Milano anche Pieruccio! Era partito, il dì innanzi,
per Modena; di dove tornerebbe, fra pochi mesi, con le spalline.

— Ah le spalline e vent'anni! — sospirò il cavaliere allargando
le braccia e invidiando suo figlio. Di suo figlio le donne andavan
fanatiche anche al solo vederlo in divisa da collegiale.

— Si figuri che l'altra sera, all'ultima festa in casa De Mol....

Mentre narrava le figliali prodezze il cavaliere s'arrestava di tre
in tre passi, compiacendosi che i suoi gesti oratori attirassero
l'attenzione dei passanti. Tutti parevan chiedersi chi fosse quel
signore elegante e nello stesso tempo austero. Un senatore, così
giovane? O piuttosto un deputato? O un presidente di Corte d'Appello,
o un ex-ministro: un'_eccellenza_ insomma? Ed egli diceva:

—.... La giovine signora del colonnello.... — Pieruccio era stato sul
punto di sedur la moglie di un colonnello!

— Vede già la via per diventar generale — dissi io, indulgente.

— A proposito! — il cavaliere riprese. — C'era anche Anna Melvi in casa
De Mol. Cantò deliziosamente.... Si fa; si fa! è una ragazza che si fa!
La lanceremo!... E lei sa, dottore, che anche Roveni è a Milano? L'ho
visto più volte, il bravo ingegnere.

Io m'affrettai a metter da parte il «bravo ingegnere» preferendo il
minor male. Meglio discorrer della Melvi.

— Badi, cavaliere, che la Melvi è una ragazza pericolosa.

Un altro sospiro venne su dal cuore e dal colletto di quell'apparente
Eccellenza. Quindi:

— _On ne badine pas avec l'amour_. Ma io mi occupo di Anna solo per
l'amore dell'arte e per amore del mio paese. Ho la fortuna di alte
relazioni, e la lanceremo: vedrà! — Aggiunse che non poteva invitarla
a pranzo con noi perchè la sua signora — a torto, ve'! — ne era un
tantino gelosa. Ma a questo punto un'idea attraversò la mente di Sua
Eccellenza, che si fermò mormorando:

— A quest'ora ci dovrebbe essere....

— Chi? — esclamai io — Anna? Non voglio vederla! Intendiamoci!

— No, no — rispose egli. — Mi è venuto in mente che debbo vedere
un'altra persona prima di déjeuner e mi rincresce lasciarla, caro
dottore: a meno che ella non si compiaccia d'accompagnarmi sin qui
all'_Orologio_. Due minuti....; due passi.... Ci viene? Bravo! Quanto
è gentile!

— È la mia strada — dissi, senza alcun sospetto.

Giunti al Ristorante dell'_Orologio_, Fulgosi mi lasciò sulla soglia.
Ma, appena dentro, si rivolse accennandomi d'entrare: — Scusi, dottor
Sivori! — Quando gli fui presso, m'indicò, fra la gente, una persona
seduta a una tavola e chiamò forte:

— Ingegnere!

Roveni si volge: mi vede e resta immoto a guardarmi, mentre io resto
a guardarlo; e il cavaliere ride, felice della bella improvvisata
che mi ha fatta; solo non comprende il perchè io e Roveni non ci
salutiamo, non accorriamo l'uno incontro all'altro; e precipita lui
alla conclusione.

— Senza complimenti, ingegnere! Oggi lei è invitato a desinare da me,
con l'illustre....

Avanzando, io interrompo l'uno per dire all'altro:

— Ingegner Roveni! avrei bisogno di parlarle entro oggi, in libertà;
senza testimoni. I testimoni, se mai, li troveremo poi!

Egli risponde, pallido più di me, corrugando un po' le ciglia:

— Sta bene! Fra un'ora, allo studio dell'ingegner Salghi, viale
Monforte, 5. Saremo soli.

— Sta bene — io ripeto; e col capo fo segno al cavaliere che mi segua.

Fulgosi era sconvolto in modo indefinibile; dava l'impressione di un
uomo, e un uomo superiore, denudato all'improvviso là in mezzo a tutta
quella gente che faceva colazione.

Come quando una repentina bufera agita, piega, rovescia un arbusto
fiorito, sì che ne vedi il fusto brullo e le branche spinose, e i fiori
e le fronde esterne sembrano vanità in balìa del vento, io vidi allora
tutta l'intima povertà del cavaliere in quel fallace rivestimento
d'eleganza e di rettorica. Mi seguiva tacito, a capo chino nonostante
il puntello del colletto, e pareva attendersi l'ultimo sconquasso.
Non gli diedi dell'imbecille: gli imposi di non riferire ad anima
viva il mio incontro con Roveni e rimisi a miglior occasione l'invito
del pranzo. Dopo tutto gli dovevo gratitudine, perchè, mercè sua,
affrettavo la risoluzione che mi premeva.

E mi recai da Guido come avevo divisato. Ma se nella bufera il cavalier
Fulgosi scopriva miseramente sè stesso, Guido Learchi vi smarriva
interamente sè stesso. Gli affanni in Guido erano fuori di posto;
lo svisavano, e la sua faccia gioconda cedeva a impronte quasi di
un dolore fisico acuto, straziante; per esempio di un atroce dolor
di ventre. Finchè aveva potuto ripetere a se stesso: speriamo!, e
immaginar prossimo il ritorno a una beata pace famigliare, egli era
riuscito a illudere anche la sua Marcella e a mantener aperta la vena
del buon umore: sopravvenuto l'evento a cui non trovava rimedio nel
suo ottimismo e nella sua immaginazione, mi si presentò nell'aspetto
tragico, alla sua maniera.

— Che è successo di nuovo? — esclamai io, davvero atterrito.

— Zitto! per carità!...

Marcella indovinava una nuova disgrazia, e lui, con quella faccia, non
sapeva più che cosa darle a credere.

—.... che Marcella non ci senta!

Poi con un fil di voce e le braccia penzoloni mi annunciò: — Moser....
è scappato!

Il mio telegramma da Molinella era giunto a Valdigorgo troppo tardi.
Invano Eugenia aveva sperato che avvertendo Guido, Guido giungesse
in tempo di veder Claudio al suo possibile arrivo a Milano, prima che
prendesse altro treno.... Nè si sapeva che via avesse presa.




XI.


Successione così precipitosa di avvenimenti e di fatti comprendeva
fors'anche, per me, la corsa alla morte? «Altro il parlar di morte,
altro il morire», diceva a dritto e a rovescio il signor Learchi
sindaco di Valdigorgo; eppure io, attendendo l'ora del colloquio con
Roveni, parlavo a me stesso della morte ben diversamente da quando
l'apprensione di essa annientava in me la vita, e mi pareva di esserci
preparato con animo sicuro e freddo. La notizia della fuga di Claudio
mi accresceva il fastidio di un destino avverso; accresceva l'odio che
mi sospingeva contro Roveni. E Ortensia non mi amerebbe mai più come io
l'amavo; e all'amicizia avevo già pagato il mio debito. Dunque?... In
un duello a pistola non m'era difficile immaginare che Roveni colpisse
me come alla fabbrica aveva colpito nella carretta. Era stato, quello,
un ammonimento molto preciso....

Morire! «Quali dolci sorprese ci prepara la morte?» Credetemi: queste
parole di Pascal mi suonavano ora all'orecchio con invito più dolce
che quello d'andar a pranzo dal cavalier Fulgosi. Anzi! Un'impressione
strana provavo, quasi di lungo soffrire che riceverà lenimento, o quasi
di un amante che sarà appagato dopo lunga attesa.... Certo, poteva
anche accadere che io ammazzassi l'avversario; poteva accadere quel che
accade più spesso, che restassimo incolumi entrambi; ma, ad ogni modo,
bisognava far sul serio!

A Milano non ci avevo molti amici. Deliberai, alla fine, che ricorrerei
a due antichi compagni di scuola miei concittadini; l'uno ufficiale,
che mi avevan detto di stanza a Milano; l'altro che sapevo esservi
giornalista.

E risoluto, mi recai ove mi aspettava Roveni.


M'aspettava, allo studio dell'ingegner Salghi, ritto in piedi tra la
finestra e l'ampia tavola da disegno, fumando un sigaro virginia, con
l'aria di chi s'adatta a stento a ricevere un importuno o un inferiore.

Non aveva pronunziata che una parola: «avanti!», quando io, di fronte
a lui, fermo, fissandolo, dissi senza preamboli:

— Moser è scappato...

Alla notizia, mi accorsi che egli non rimase padrone di sè quale voleva
parere, e lo sforzo che sosteneva per sembrar tranquillo fu manifesto
a un istantaneo abbassar dello sguardo.

Pensò senza dubbio che se Moser era fuggito, Ortensia, non avendo più
da temere denuncia o processo per il padre, gli sfuggiva.

Io gli chiesi:

— La notizia vi meraviglia?

Allora i suoi tocchi bianchi tornarono su di me; con la sinistra
s'affilò l'uno dei baffi e disse a mezza voce, affettando incuranza.

— Peggio per lui se è scappato!

— No! peggio per voi! — Mi sentivo superiore io poichè la sua voce era
stata malferma; e volevo tagliar corto. — Peggio per voi!

E aggiunsi nello stesso tono: — Io so perchè Moser è fuggito come un
ladro! so che la colpa è vostra!

Roveni rise sguaiatamente deponendo lo sigaro su la tavola e
incrociando le braccia; ma la risata cessò d'un tratto, del tutto;
anche nell'ironia non serbava sorriso. Poi disse:

— Benone! Se Moser è fuggito come un ladro la colpa è mia! E se
domani s'imparerà che si è ammazzato, sarò io l'assassino che l'avrà
ammazzato!

— A questo punto? — io gridai. — Così, con tutta la brutalità che
non avete più coraggio di nascondermi, voi potete pensare a questa
sciagura estrema, a questa conseguenza ultima del vostro tradimento?
È l'incoscienza! E io che son venuto qua per accusarvi dinanzi alla
vostra coscienza! Non vi ho ancora conosciuto abbastanza! Volevo dirvi
che non avete saputo ordire così bene i vostri inganni da scampare alla
condanna degli onesti. Ma mi accorgo che non vi ho ancora conosciuto
abbastanza! Come dovete esser tristo!

Per lui furono parole che gli diedero tempo di rimettersi e delle quali
non sospettò tutta la gravità. Credè, forse, che io parlassi vagamente
d'inganni, nè supponeva che Moser fosse salvo e che mi fosse nota
la frode perpetrata nei libri della ditta. Sempre pallido, ma sicuro
adesso nello sguardo freddo e nella voce, e privo di sorriso, ribattè:

— Adagio, signor dottore; calma! Corre troppo, lei! Lei mi ha già
detto, tutto in una volta, che io sono un ingannatore, un traditore, un
tristo, un incosciente. Lei mi sembra un rappresentante del Pubblico
Ministero che fa la requisitoria a un povero diavolo d'accusato e
gli scaglia contumelie in nome della legge. Ma prima di far la parte
di accusato io voglio domandarle in nome di chi e con che diritto si
assume, lei, la parte di Pubblico Ministero!

— In nome della vostra vittima; col diritto che mi dà l'amicizia di
Moser; col diritto di chi ebbe il torto di credervi diverso da quel che
siete e di favorire senza volere i vostri inganni.

Tacque; ripigliò il virginia. Il suo sguardo mi sfuggì mentre lo
riaccendeva riflettendo. Allo stesso modo che Learchi dalla pipa, egli
attingeva forza e prudenza dallo sigaro.

— Benone! — fece poi. — Ora le concederò di giudicarmi. Solo la prego
di lasciar da parte le parole grosse, che su di me non hanno presa.
Amo i fatti, io. Dunque: sono accusato d'inganni. Con molta calma, come
vede, rispondo che l'ingannato sono io, e glielo provo. Non ho nulla da
nascondere, io!

Il suo sguardo, divenuto tagliente, compiva il significato
dell'ultima frase: accusava egli me di simulazione. Ma troppo lontano
dall'immaginare che cosa comprendeva quella frase «non ho nulla da
nascondere, io!», non la raccolsi e attesi.

Egli proseguì:

— Per dirle tutto, le dirò anche cose che lei conosce; ma è necessario
togliere ogni dubbio, ogni equivoco fra noi due.... Quando l'ingegnere
Moser ebbe bisogno di un direttore che gli raddrizzasse la baracca,
mi chiamò a Valdigorgo e mi promise mari e monti. Fin d'allora aveva
in vista il fallimento. Io usai tutta la mia energia per riparare;
introdussi economie e riuscii a ordinare e migliorare il personale, a
migliorare la produzione. Per contratto non avevo obbligo di far la
metà di quel che feci: per compenso del di più non ebbi un soldo di
più del meschino stipendio, e le promesse sfumarono. Ma l'ingannatore
sono io! Avrei potuto trovar di meglio e andarmene subito dopo il primo
anno, e lo dissi. Mi scongiurarono di restare. M'ero affezionato alla
famiglia....

— Affezionato alla famiglia! — interruppi ironico.

— Sì: affezionato alla famiglia! Lo ripeto. Aggiungo che a Valdigorgo
rimasi anche perchè una delle ragazze Moser cominciava a piacermi.
Per essere sicuro del terreno dove mettevo i piedi, come vuole il mio
temperamento, un giorno discorsi di quella mia simpatia alla madre. La
signora o previde che io non piacerei alla capricciosa figliuola o per
la bella figliuola sperava un miglior matrimonio; ma, d'altra parte,
temeva che io piantassi in asso il marito, e mi pregò di lasciar passar
qualche tempo prima di dichiararmi.... E l'ingannatore sono io!

— Eugenia Moser accusata di sotterfugi, di simulazione, da voi?...

— Non da me; dai fatti — oppose egli. — Sono fatti, questi! Se li può
smentire, aspetti che io abbia finito: ci sbrigheremo più presto.

Lo lasciai dire.

— Un bel giorno arrivò l'amico di casa....

Ma a vedermi urtato dalla espressione, si corresse subito: —.... un
vecchio amico della famiglia; non così vecchio però da non innamorare a
poco a poco la signorina che piaceva a me. Io non sospettavo; pensavo
a un'affezione quasi paterna; non badavo alle chiacchiere. Il dottor
Sivori sapeva le mie intenzioni, le sapevan tutti: perchè sarebbe stato
sleale? Invece egli amava e innamorava la signorina.... E l'ingannatore
sono io!...

Questa volta aveva colpito meglio. Io tacqui ancora. Fatto più sicuro
dal mio silenzio, Roveni continuò:

— Ma dovetti pur persuadermi che la signorina era incapricciata di
lei, dottor Sivori. Perciò le domandai quel colloquio prima della
sua partenza; e volli dimostrarle la serietà dei miei propositi.
Sivori ha molto potere su Ortensia — mi dicevo —; la convincerà a
non far sciocchezze, a non trattarmi indegnamente. Invece lei, signor
dottore, fingeva. Dopo aver innamorata la ragazza, scappava; per una
misteriosa ragione, senza il minimo tentativo di riparare al mal fatto,
scappava.... E l'ingannatore sono io!

Domandai: — Avete finito?

— Non ancora! Quando fui stanco di fare il collegiale e di aspettare
la manna celeste, ed ebbi una nuova proposta d'impiego lontano, volli
uscir d'incertezza; interrogai Ortensia. Mi rispose: «Non ci penso,
per adesso, a maritarmi». Non era un no: potevo sperare, e rimasi.
Ma la signorina non disse no allora per riguardo al babbo, che aveva
bisogno di me. Il no venne dopo, quando la società progettata da Moser
pareva sicura e non si danneggiava il babbo disgustandomi. E sono io
l'ingannatore!

— Avete finito? — ripetei più forte.

E Roveni, più forte ma pur come chi si padroneggia anche nella vittoria:

— Non ce n'è abbastanza? Vuol dell'altro? Ecco! L'affare della società
andò a rovescio. Moser stava per fare il capitombolo; gli operai,
senza paga, minacciavano di prenderlo a sassate. All'ultimo momento mi
domanda una somma per restituirmela, s'intende, il giorno dopo. Io gli
do tutto quello che ho: i miei poveri risparmi; e il giorno dopo Moser
fallisce.... Chi è l'ingannatore? Adesso ho finito!

Buttò in terra il resto del sigaro; incrociò le braccia e con un moto
del capo più insolente che accondiscendente:

— A lei!

— Avete finito male, come avete cominciato! — feci io, a mia volta.
— Per accusar di falsità Moser, Ortensia, Eugenia, me, non vi siete
accorto che svelavate voi stesso del tutto: falso in tutto, falso
sempre! Consapevole del vostro basso egoismo, voi assumeste la figura
di un uomo risoluto e diritto nel pensare e nell'operare, ma foste
sempre un calcolatore; non prudente: astuto, doppio. Finchè, per
disgrazia, vi siete smarrito in una passione e l'arma vi si è scambiata
in mano: dopo essere stato astuto siete stato audace; e siete caduto.

— Caduto, io? — Rise in quel suo tristo modo.

— Voi! Oh credete che io sarei venuto a questo diverbio se non fossi
certo di superarvi e di smascherarvi? Giù la maschera! I vostri
benefici per Moser che scopo ebbero? Aiutare Moser valeva assicurarvi
la dote della ragazza che vi piaceva. Ma non eravate uomo, voi,
da compromettervi per un capriccio: tastar terreno, metter le mani
innanzi, predisporre la madre prima della ragazza senza compromettervi
nè con l'una nè con l'altra, era la tattica nascosta sotto l'apparenza
di franchezza e di lealtà. Corteggiare Ortensia era pericoloso;
correvate il rischio di non poter più liberarvene se le faccende di
Moser si volgessero al peggio. Il vostro riserbo intanto.... — Ortensia
era così giovane! — vi meritava la stima della madre; il padre non
poteva stimarvi di più, e Ortensia adora i suoi; al momento opportuno
avrebbe ascoltato il loro consiglio....

Con una smorfia di riso, che parve ora una stigmata di cattiveria,
Roveni venne di qua dalla tavola, si arrestò spavaldo di fronte a me,
e m'interruppe:

— In quel mentre però avrei potuto spassarmela anch'io con la ragazza
di nascosto, come faceva chi portava la maschera dell'amico di casa!

— Tacete! — urlai sul punto di scagliarmegli addosso. — Non osate
malignare, voi, sul mio affetto e su la mia condotta! Per spassarvela
voi avevate Anna Melvi! Ortensia non le rassomigliava: a diciassette
anni avrebbe già saputo frenare la vostra volgarità. Oh quando penso
che dopo gli eccitamenti di un'Anna voi, chissà quante volte, avrete
contaminato nel vostro pensiero.... — (mi arrestai con ribrezzo) —
Ma appunto ciò fu quello che vi vinse! Ortensia era tanto diversa
dall'altra!, dalle altre! Ve ne innamoraste troppo; come non avreste
mai creduto, come non riusciste a celare nemmeno ai miei occhi; ed
ero cieco per voi, allora! Chi l'avrebbe mai detto? Venne il giorno
che l'avreste sposata anche senza dote, Ortensia! Gli affari di Moser
andavano male, ma non avevate più la forza di lasciar Valdigorgo. E
non potevate immaginarvi che Ortensia vi rifiutasse; così buon partito!
Finchè venne un altro giorno che Ortensia vi disse no, addirittura. No,
a voi! no, a Roveni! Insisteste: fu peggio. La volontà di una ragazza
di diciassette anni era più forte della vostra voglia! L'amore diventò
in voi una passione delittuosa; e dinanzi all'ostacolo ricorreste alle
minacce.

— Verissimo! L'avvertii, la signorina, che potevo far molto bene e
molto male a suo padre. Colpa sua se volle il male!

— E il primo passo fu quello di dissuadere i creditori dal compor la
società: è vero?

— Sì! — Mi sfidava apertamente a proseguire sperando d'arrestarmi
tosto, e rifarsi.

Proseguii:

— Ortensia non si piegò! Allora prestaste duemila lire a Moser per
interporvi ai creditori e dominarli; per impossessarvi di Learchi e
aver in mano la rovina di Moser. Ortensia non cedè neppur allora. E voi
affrettaste il fallimento, dopo aver falsato i libri della ditta....

A udir questo, Roveni divenne livido fin nelle labbra e fece come un
serpe che si raccoglie in se stesso, incerto se di celarsi ancora o
d'avventarsi. Tentò di sorridere; ma fu un sorriso viscido e velenoso;
gli occhi bianchi mandarono fiamme. Poscia ricuperò idee e voce:

— È un'insinuazione ridicola!

Io procedevo:

— Impossessandovi anche dell'onore di Moser pensavate: se Ortensia
vuol salvare suo padre dal disonore, cederà; se non cede, mi vendico!
Ah avere amato, desiderato, aspettato per degli anni, voi, e senza
riuscirci! Aver speso duemila lire! Si ha diritto di possedere una
bella ragazza per duemila lire!... La vostra vendetta doveva esser
degna del vostro amore; della vostra passione!

Roveni rifletteva, senza più sforzo di dissimulare. Adagio, contro la
mia irruenza, disse:

— E così io avrei dato di cozzo nel codice?.

— Non so che pezzo di carta basta a difendervi!

Anche questo mi aveva detto il curatore! Colpo non aspettava colpo.
Bisognava fingere di nuovo.

— Benone! — egli riprese. — Ma che tutto ciò è assurdo, che è roba da
romanzo, lo prova un'ipotesi molto semplice, molto probabile, che lei
si è dimenticato di fare. Le parole grosse mandano a rotoli la logica!
È logico supporre che nello stesso tempo che Ortensia avrebbe dovuto
arrendersi a discrezione il curatore avrebbe potuto scoprir la frode.
Come avrei fatto io, in tal caso, a salvar il padre per amor della
figlia?

— Persuadendo Learchi ad accomodar tutto, o trovando altrove ventimila
lire. L'avrete ben prevista la via di uscita!

— E lei è proprio convinto di tutto questo?

— Convinto? Ma non vi ho già detto che Moser è fuggito come un ladro?
La frode è scoperta!

A questo punto, in un istante, vacillò e s'avventò:

— Benone! Oggi stesso informerò io il Procuratore del Re che si è
scoperta una frode nel fallimento Moser e che Moser l'ha fatto fuggire
lei d'accordo col curatore!

Credeva d'avermi abbattuto, finalmente!

Ma a udire:

— Troppo tardi! Moser è già salvo! —; a udir tali parole Roveni rimase
come a ricevere una mazzata sul capo. Il sangue gli affluì tutto al
volto. Fuori di se, mi assalì, mi afferrò al petto, inferocito — una
tigre — urlando:

— Chi l'ha salvato?

— Io!

Allora il braccio gli ricadde pesantemente; chinò il capo; sghignazzò,
livido di nuovo; disse:

— Anna Melvi aveva dunque ragione!... L'amico di casa ha salvato
l'onore del marito.... Adesso potrà sposarla, la figliola...., senza
più dispiacere alla madre....

Che cosa? Una cosa orribile! Mi parve di comprendere; compresi.... E
afferrandogli un braccio con violenza pari alla sua:

— Spiegatevi! — Aveva gettato fango e veleno su Eugenia! Eugenia! —
Spiegatevi!

Egli mi guardava fisso: — Voglio dire che il codice non contempla il
caso dell'amante della madre che sposa la figliola.

La mia destra sfiorò la guancia del miserabile. D'un balzo egli si era
sottratto da un lato. Si ritrasse verso la porta laterale e toccò il
bottone d'un campanello. Fu un attimo. Contro di lui urlavo:

— Vigliacco! Calunniatore infame! — Ma già un servo o un portiere che
fosse, evidentemente in attesa mi tratteneva. — Vigliacco! — urlavo.
— I sicari! Hai sicari in agguato! — e tentavo divincolarmi, rivolto a
lui.

Immoto, su la soglia, Roveni mi guardava; pareva attendere che mi
quietassi per parlare. Stretto da quell'altro io gridavo sempre più
forte:

— Vile! vile! Calunniatore di donne! falsario! E mi dibattevo.

— Insultatemi impunemente! — Roveni potè dire alla fine. — Non mi
batterò; non voglio mandarvi una palla nello stomaco! Dovete vivere!
Devi vivere! — Mi par di sentirlo ripetere «devi vivere!»

E agitando la destra, quasi a farmi grazia, e volgendomi le spalle, nel
rinchiudere la porta dietro di se, mormorò non so che di «vendetta».

— Fuori! fuori! — ripeteva intanto quell'altro, che mi spingeva verso
l'altra porta. Io gridavo ancora: — Vigliacco!




XII.


Non si batterebbe. Anche se insultato, oltraggiato in pubblico, si
comporterebbe da quel facchino che era e non si batterebbe, per un
lontano e oscuro scopo di vendetta. Ah no?... Ma non aveva previsto,
l'uomo sagace, che per indurlo a operare da gentiluomo e per evitarne
le bassezze c'era un modo più persuasivo di quel degli schiaffi: c'era
la stampa. Egli comporterebbe la vergogna di ogni offesa in un pubblico
ristretto e in luogo limitato, ma alla minaccia d'esser trattato da
vigliacco su pei giornali non potrebbe resistere. Doveva premergli la
stima dei molti a quell'ipocrita della lealtà, a quell'ambizioso!

Così, ardendo d'ira com'è facile immaginare, andai subito in cerca
degli amici che già avevo prescelti ad assistermi nel duello: il
giornalista e l'ufficiale.

Di buon grado essi accettarono l'incarico.

.... Non pochi che si sian trovati in attesa d'andar sul terreno
avranno avuto, oso credere, un timore più grande che quello
d'arrischiar la pelle: il timore di fare una magra figura. Un passo
di più o di meno; un colpo di sciabola tirato un po' più in basso o
un po' più in alto; un colpo di pistola sparato un secondo prima o
un secondo dopo, basta a «squalificare» un gentiluomo; cosa orribile
fin nel vocabolo. E c'è di peggio: perchè è anche possibile far
ridere con qualche errore di inesperienza; e il danno del ridicolo è
in proporzione alla solennità della funzione che si compie. Che cosa
c'è che eguagli la solennità di un duello? Nessuna. Tutte le altre
funzioni, dal matrimonio al funerale, accomunano ogni sorta di gente;
ma i gentiluomini che si battono con tante regole son gente fuori del
comune e più in alto; se no, non si batterebbero così. Ne viene che uno
che faccia ridere in un duello è disprezzato pur dalla gente comune,
la quale non si batte con tanta solennità. Ebbene, io ero disposto a
morire, ed ebbi questo timore! Attendendo che i padrini tornassero
cercai prepararmi con la fantasia ad evitare così gran disgrazia;
nè mi domandavo se per l'addietro ci avrei pensato su tanto; nè mi
meravigliavo d'essere così tenuto a modalità della vita proprio sul
punto di rinunciarvi. Contraddizione ridicola, insomma, ma prova anche
questa del mutamento avvenuto in me.

Mi immaginavo sul terreno; avanzavo numerando i passi; sparavo mentre
vedevo Roveni procedere nella stessa guisa. Con uno sforzo resistevo
alla tentazione istintiva di chiuder gli occhi e li spalancavo al
momento del colpo. Guai se chiudessi gli occhi!: farei credere d'aver
paura!; farei ridere i testimoni dell'una e dell'altra parte! Studiavo
anche la miglior maniera di comportami durante le disposizioni
preliminari; e non esitavo a figurarmi la catastrofe, cadessi io o
cadesse Roveni....

Però insieme con questo ricordo di vaga e insulsa comicità mi è rimasto
il ricordo serio di un sentimento che allora mi sembrò un presentimento
assai triste. Mentre fantasticavo in tal modo, mi si affacciarono
alla mente, d'improvviso, le immagini di mio padre e di mia madre;
con perspicue sembianze di dolore. Mia madre ancora giovine, pallida,
sorridendo di quel sorriso che nessun volto mai ebbe per me, e quale
mi guardava allorchè io, ragazzo, ero malato; mio padre con quei
suoi occhi pieni di bontà e il capo un po' chino, come sotto un peso
di sventura. L'impressione che n'ebbi mi fece dubitare di rimanerne
troppo a lungo commosso. Forse...., di là...., mio padre e mia madre
attendevano, così, il mio destino incerto anche per essi?

«Chi sa quali sorprese ci prepara la morte?»

Ma, di ritorno, gli amici apparvero visibilmente malcontenti nello
stesso modo e nella stessa misura, non so se più di me o di Roveni.
Mentre il giornalista mi sogguardava, ripulendo gli occhiali col
fazzoletto, il rigido ufficiale parlò:

— L'ingegner Roveni s'è trincerato dietro l'articolo 151.

— Che articolo?

— «Si respinge la sfida dell'offensore che ha provocato ed offeso senza
giusto motivo».

— Senza giusto motivo?

Era il colmo della sfrontatezza!

— Lo sfidato — riferì il capitano con l'attitudine di chi cita un
nobile esempio — ha ascoltato le nostre comunicazioni senza commento;
solo, ha preso il codice Gelli e ha indicato l'articolo 151 dicendo:
«Ecco la mia risposta».

— Io però — disse il giornalista — son uscito dalla prammatica che
obbliga i padrini a non discutere e ho avvisato quel signore che si
pubblicherebbe il verbale. E lui: «Risponderò pubblicamente, se il
dottor Sivori vorrà lo scandalo!» E io: C'è poco da rispondere! E lui:
«Mi basterà dire ciò che potrò provare: che l'ingiuriato fui io; che
credetti mio dovere non raccogliere le offese, e credo mio dovere non
dar seguito alla vertenza per non compromettere due signore: quella
che il dottor Sivori si sente in obbligo di difendere e quella che io
non ho l'obbligo di difendere, ma che mi fornì la notizia sgradita al
dottor Sivori».

(Eugenia Moser e.... Anna Melvi!)

— Allora io ho detto — proseguì il giornalista —: Badi, signor
ingegnere, che nessun articolo di nessun codice o nessuna signora di
questo mondo tratterrà Sivori dall'assalirla pubblicamente, e la stampa
riferirà l'accaduto. E lui: «In tal caso, trascinerò il dottor Sivori
in Tribunale, e lo scandalo sarà più grande e più doloroso per una
terza persona: il dottor Sivori sa quale».

Ortensia! Ortensia apprenderebbe ciò che si diceva di me e di sua madre!

— Dopo ciò, che si fa? — il giornalista mi chiese.

Ero annichilito! Ad ogni costo, dovevo evitar il pericolo di quella
propalazione infame! Dovevo cedere alla minaccia.

— Dopo ciò — io dissi — voi vi sarete convinti che io ho a che fare con
un mascalzone furbo e pericoloso.

Ma il giornalista: — Io sono convinto che tu hai a che fare con uno che
ha paura!

— Roveni — osservai sorridendo, per celare l'intima angoscia — è un
formidabile tiratore a pistola.

Osservò l'ufficiale:

— Eh! credi non si possa essere tiratore formidabile e nello stesso
tempo aver paura?




XIII.


«Si ricorda?» Con compiacenza patetica Anna Melvi, quel dì che andammo
alle Grotte, m'aveva chiesto: — «Si ricorda di quando io e Marcella,
piccoline, correvamo innanzi, mentre lei e la signora Eugenia andavano
incontro a Moser, e la signora Eugenia portava in braccio Ortensia? Una
Madonna! E a chi ci domandava chi era lei, noi non sapevamo che cosa
rispondere....»

Io sarei stato, allora, l'amante di Eugenia!

Anna quel giorno lontano pensava: «Verrà forse l'ora che te ne farò
ricordare amaramente». Così pensava per punirmi del mio disprezzo.
Io la ferivo; io avevo scoperta e manifestata la sua intenzione di
accalappiare Roveni. Guai se l'ingegnere le sfuggisse!

Finchè aveva sperato di sedurlo, la Melvi aveva taciuto: perduta ogni
speranza, essa si era proposto di vendicarsi, a un tempo e a un modo,
di me, di Ortensia — la rivale preferita —, e di Eugenia, colpevole
d'esser la madre di Ortensia. E non era un bel colpo far appunto Roveni
strumento della sua vendetta?

Ortensia infatti amava me; dell'ingegnere non voleva saperne. Ma Roveni
apprendendo che io ero stato l'amante della madre, troverebbe ben lui
la via a impedirle il mio matrimonio con la figliola!

Quante volte Anna Melvi, mentre osservava Ortensia con l'invidia e
l'odio di cui è capace una rivale abbattuta, doveva aver pensato: «Per
colpa tua e del tuo Sivori io non avrò Roveni, ma tu non avrai Sivori!»

Nè c'era da meravigliarsi che Roveni avesse creduto a una donna
spregevole anche per lui! Le anime triste hanno legami di reciproca
fiducia pur quando sembrano avverse. Poi, nessuno meglio della Melvi,
la quale fin da bambina capitava alla villa Moser, poteva malignare con
apparenza di verità intorno all'antica amicizia di Sivori e di Eugenia.
Poi, venne il giorno che Sivori abbandonò Ortensia, e ciò confermava
la calunnia; persuadeva magari Anna stessa d'aver cólto nel segno!
Ah verrebbe forse un altro giorno: quello che Ortensia imparerebbe il
perchè io l'avevo abbandonata: perchè ero stato l'amante di sua madre!
Tal giorno dovette parer prossimo ad Anna quando Ortensia respinse
definitivamente Roveni.

Se non che costui non era solito a precipitare: aveva creduto alla
calunnia, ma se ne varrebbe solo a tempo opportuno....


(Sfinito dai lunghi viaggi, dalle notti insonni, dalle battaglie di
pensieri e parole, io m'ero gettato sul letto.

Ma mi contorcevo e dibattevo in questa rete in cui i miei nemici mi
avevano preso).

.... E mi ero dimenticato affatto, per lungo tempo, di Anna Melvi...!
M'era uscito affatto dalla memoria quel suo: «Me ne infischio....
per ora!» Intanto l'altro sghignazzando mi ammoniva alla prudenza:
«Giudizio! Non provocatemi in nessun modo; se no, rivelerò tutto a
Ortensia». Questa la minaccia che Roveni aveva sospesa sul mio capo, di
una terribile vendetta avvenire.

Ma insomma: chi conoscendo Eugenia Moser e me potrebbe credere
alla calunnia, a un'infamia? Nessuno, tranne quelle due anime
triste. Potrebbe dunque credervi Ortensia se Roveni arrivasse alla
vigliaccheria estrema? Era un sospetto assurdo, il mio! mi ripugnava
fin concepirlo più chiaramente..... Infatti, a poco a poco, la mente mi
si ottenebrava. M'assopii. Mi riscosse il pensiero di Claudio. Allora
mi sfogai contro di lui.

Avevamo pattuito io e Guido che il primo a ricever nuove di Moser le
recherebbe all'altro. Guido non era venuto a cercarmi all'albergo nè
mi aveva mandata alcuna notizia. Nessuna notizia! Claudio però avrebbe
dovuto aver più fiducia in me e ritardare quant'era possibile così
dolorose angustie alla sua famiglia. Sapeva Ortensia della fuga del
padre? L'avevo vista in preda a un orgasmo di follia allorchè mi aveva
detto, a Valdigorgo, che l'onore del padre era in pericolo. Che aveva
fatto, quanto aveva sofferto se Eugenia non era riuscita a celarle la
verità della fuga? Ah! che pena, mio Dio!

Ma anche una tal pena, a poco a poco, cedette alla stanchezza; e mi
addormentai.

.... Dopo non forse più di mezzora mi risvegliò la voce del cameriere,
il quale mi annunziava la visita di un ignoto.

Benchè desto di soprassalto, io mi sentivo nel sangue il breve ristoro
e nello spirito quella leggerezza che si ha dopo il riposo e prima
di riacquistare la piena coscienza dei propri mali. Accolsi quasi
lietamente il visitatore. Egli, il signore ignoto al cameriere, era
il cavalier Fulgosi; e io pensai, lì per lì, che venisse per riparare
con i complimenti e le scuse al caso topico della mattina. Ma tutta la
sua persona, cedendo a strane mosse, rivelò un turbamento nuovo e più
grande. Volgeva il capo a destra e a sinistra, come una galana, per
accertarsi che potevo udirlo io solo; quindi avanzando come le gambe
lo reggessero a fatica esclamò con quanta efficacia d'espressione può
attingere un afono: — Ha scritto!...

Moser — compresi subito — aveva scritto a lui; a lui che così pallido
dava immagine di un morto con la barbetta e i baffetti tinti. Cadde a
sedere e:

— Ha scritto.... Son compromesso!

Quel terrore senza ragione e, più, l'amarezza che egli manifestava
d'essere sacrificato senza voglia, indegnamente, mi fecero gustare un
po' d'indugio a dimostrargli che avevo compreso.

— Ha scritto.... Chi?

— Lui! — E si guardò attorno balbettando: — _Ci Emme_.

— Claudio Moser? — feci io a voce alta.

Il gentleman tenne per strombazzato a tutto l'albergo il suo pericoloso
segreto; s'immaginò l'albergo circondato dalla polizia; e alzati gli
occhi al Cielo e aperte le braccia al fato, significò che tutto egli
aveva perduto benchè avesse fatto il possibile per non perder nulla.

— Moser ha scritto a lei?

Annuì col capo in silenzio; trasse dal portafoglio e mi porse una
lettera. Scriveva da Genova. Al cavaliere, quale fidato amico, Moser
accennava che dolorose circostanze l'avevano indotto ad allontanarsi da
Milano e lo pregava di cercare di me. Mi troverebbe dove gli direbbe
Guido: io, con falso indirizzo, l'informerei nel caso gli convenisse
imbarcarsi....

— Perchè scrivere proprio a me, che ho famiglia? — susurrava, nel
mentre che io leggevo, il cavaliere. — Compatisco...., compiango....;
ma per riguardo alla mia posizione, nella mia qualità di ex-ufficiale
dello Stato...., non avrebbe dovuto.... mettermi a rischio.... di
comparire suo.... complice! Che accadrà...? se si scopre che io?...

«Scappi anche lei in America», ebbi voglia di rispondere. Senonchè
l'ometto poteva essermi utile; e gli tolsi la paura di corpo.

— Stia tranquillo! Moser ha perduto la testa. Non ha mai avuto e non
avrà mai conti da pareggiare con la Giustizia.

— Davvero? Proprio? Oh come ne godo!

Avevo ridato la vita al morto!

— Se lo dice lei, dottore, non ci può esser dubbio!

E il più bell'indizio del miracolo da me compiuto fu che il cavaliere
estrasse il fazzoletto e si spolverò le scarpe; quindi ricorse al noto
taschino che teneva in serbo il famoso astuccio con lo specchietto e il
pettinino dei baffi.

— Ne godo, da amico! Non dubitavo neppur io, in fondo.... Mi pareva
impossibile che quel bravo ingegnere!... Solo, lei comprende, era
legittimo, umano il timore che io, così impreparato al servizio,
piccolo servizio impostomi dall'amicizia, io, dico, potessi rimettere
del mio decoro....: l'onore.... l'onore _avant tout_!

— Via! — feci, non concedendogli per buone quelle scuse —: da un uomo
di cuore quale è lei, un uomo d'onore e in disgrazia quale è Moser deve
sperare qualche cosa di più che parole!...

Con lo specchietto a mezz'aria Fulgosi non dissimulò di sentir il
rimprovero e disse sinceramente e umilmente:

— Giacchè lei m'assicura...., dica tutto quello che posso fare e lo
farò volontieri.

Così dicendo pareva un altro uomo; diveniva simpatico.

— Ad avvertire Moser che non corre alcun pericolo e che deve ritornare,
penso io. Lei e Guido pensino a Eugenia. Anzi: perchè non lei solo,
subito?

— Io? Ma certo! Vuol telegrafare? Corro subito! — esclamò l'ometto
scattando in piedi. — Ho la carrozza!

— A telegrafare penso io. Lei.... va a Valdigorgo! Meglio di ogni altro
lei può tranquillare la povera Eugenia, e Ortensia. La visita di un
amico cordiale in questi casi è un gran benefizio. Lei dirà che mi ha
visto tranquillo e contento; che io stesso l'ho pregato di recar lassù
la buona novella: gli affari del nostro amico sono accomodati.

— Ci vado! — Riposto al suo luogo l'astuccio dello specchietto e del
pettinino, Fulgosi portò la mano al cuore quasi per un giuramento o per
un voto. — Ci vado davvero! _Coute que coute_.

Tosto però l'entusiasmo sembrò cadergli nella dimanda:

— Ma arriverò in tempo per il treno delle diciotto e venti?

Arriverebbe in tempo, affrettando il fiacre, anche ad avvisare la sua
signora, che non dubitasse di un dramma o non soffrisse di gelosia se
non lo vedeva a casa all'ora del desinare.

— Vado! — ripetè; non senza aggiungere:

— E la ringrazio, dottore, d'avermi dato occasione a dimostrare la mia
sensibilità per quelle gentili signore, a torto provate dalla sventura!

Mosse rapido fino alla porta. Ma ivi s'arrestò; si voltò indietro, come
trattenuto da un ostacolo impensato, insormontabile.

— E desinare? Dove desino?

— Nel vagone _restaurant_!

— _Parbleu_! — L'idea gli irradiò il volto. Desinare in un vagone
_restaurant_ nobilitava vieppiù il suo sacrificio.... E partì.




XIV.


Per parte sua, Guido Learchi nell'apprendere da me che era imminente
l'arrivo di Moser si mise a ballare con poca dottorale dignità.
Tutte le bugie inventate faticosamente, per quietare Marcella intorno
l'assenza del padre, gli disparvero dalla faccia come le nubi, che
restano di un temporale, al soffiare d'una brezza rasserenante; e
la timorosa Marcella, a quel ritorno di letizia, si accertò che un
gran malanno era accaduto e rimediato. Con insistenza non tediosa
m'interrogava, mentre dalle sue braccia il bambino mi guardava con la
stessa dolcezza degli occhi materni. Non mi schermii abbastanza bene;
ella si persuase che suo padre mi doveva molto; e forse fin d'allora
concepì la prima idea del tiro che mi giocò poi.

Quello stesso giorno, tornato all'albergo per attendervi Claudio,
pensavo che dovrei riprendere subito la via dell'esilio, ove cercar
maggior guadagno che per il passato, e partirei forse senza rivedere
Ortensia, quand'ecco mi sovvenne di certe parole udite dal Biondo,
laggiù, allorchè mi preparavo a dargli il gran colpo. A quel ricordo
s'accompagnò un'idea curiosa, ridicola dapprima, quindi sempre meno
strana, sempre più opportuna e lusinghiera. M'aveva detto il Biondo che
a Molinella era richiesto un altro medico.... Perchè no? Io ero certo
che sarei bene accetto al paese e a quell'amministrazione comunale. Il
dottor Sivori ridursi medico in risaia! — rimbrottava in me l'orgoglio.
— Per guadagnar più che per il passato! — ghignava l'interesse. — Fine
degna di un filosofo! — notava la coscienza a cui non sfuggiva la nuova
contraddizione.

Infatti la mia vecchia casa, che adesso mi pareva di amare più di
quel che l'avessi amata mai, poteva scusarmi del ricercare un magro
stipendio là dove non possedevo più quasi nulla e di dove ero partito
coll'indefinibile proposito di rifarmi, lontano, una fortuna; poteva
scusarmi sin la filosofia, che consiglia di abbandonare ogni ambizione
e d'essere contento del poco; ma io non speravo più nulla del mio
amore. A che restare in Italia? Non solo: la minaccia di Roveni non mi
intimoriva a patto che io andassi lontano da Ortensia.

Tuttavia accolsi con fretta quell'idea stramba. Scrissi subito
al sindaco di Molinella proponendogli l'opera mia.... Sì, una
contraddizione! Ma pensate: i miei affetti più forti eran qui, nella
terra delle memorie e dei rimorsi; qui in patria avevo ripreso a vivere
col proposito di umiliarmi in una attività non più inutile; qui avevo
conosciuto la gioia, prima ignota, del sacrificio; qui mi tornerebbe
cara la solitudine per amare e soffrire; qui un giorno Ortensia mi
rivedrebbe lieto del suo perdono.

Ecco tutto ciò che desideravo. Non troppo, è vero? E bastava perchè
all'antico pessimista sorridesse, ora, la vita!

La speranza però non mi rifioriva in cuore senza spine. Di quella
più acuta mi fece sentire le punture l'amico Fulgosi; il cui ritorno
precedette di poco quello di Moser.

Più di una volta, a guardarlo bene nella faccetta sbiadita e nella
personcina arida, io, dentro di me, avevo paragonato il cavaliere a
un limone spremuto; ma nessuno, che si sforzasse a spremere qualche
goccia da una buccia di limone, faticò mai più di quanto faticassi io
a spremere dal cavaliere ricordi che non fossero alla sola superficie
della sua memoria quando giunse da Valdigorgo. Cominciò la relazione
dicendo:

— Sempre loro, sempre uguali, quelle care signore; così gentili! così
buone! Si figuri che accoglienza mi hanno fatta! Quanti complimenti!
Troppi in confronto al mio merito. Ma ho avuto il piacere di vederle
sorridere, per qualche barzelletta. Son proprio felice di aver fatta
questa visitina! In viaggio poi me la son passata benissimo. Buon _menu
al restaurant_.... A Novara è salita nel mio vagone una signora....
ehm!...

L'interruppi: — Mi parli di Eugenia; mi dica come l'ha trovata....

— Abbastanza bene, poverina! Davvero, credevo di trovarla peggio! È
inutile dire che i ringraziamenti per lei, per il suo telegramma, per
tutte le sue premure, sono stati infiniti, come infiniti gli elogi, ben
giusti!, a tutte le qualità di mente e di animo dell'amico Sivori....

Ripetei impaziente: — Mi parli delle signore, non d'altro! Che
impressione ha ricevuto di Ortensia?

A questa domanda il cavaliere lentamente spalancò le braccia ed elevò
gli occhi con mossa così tragica che mi spaventò.

— Che cos'è stato? Mi dica!; mi dica tutto!...

— Vuol che le dica tutto, tutto in due parole?

— Sì!

— Ortensia.... è troppo bella!

L'avrei accoppato! Egli continuò scioccamente:

— Ah se io fossi mio figlio.... quando sarà capitano!

— Ma perchè «troppo bella?»

— Perchè una creatura simile non dovrebbe soffrire! È un'ingiustizia
esporre tanto charme alle traversie della vita! Questa almeno è la mia
opinione.

— Dunque Ortensia le è parsa molto deperita? È eccitata?

— Infatti.... si è adirata anche con me!... Per colpa mia, però; ne ho
fatta una grossa e me ne confesso umilmente.

Era il suo destino.

— Racconti tutto! andiamo!

Sospirò:

— Io ignoravo che tra Ortensia e Anna Melvi ci fossero state
divergenze....

— Ma eran momenti quelli da rammentar la Melvi?

— Non mi mortifichi, illustre amico!

Il pover'uomo aveva tanta paura di pericolare!

—.... Che dovevo dire per distrar le signore? I progressi di Anna nel
canto potevano, in qualche modo, prestare argomento a discorrere....

— Ebbene?

— Questa è la premessa; la pregiudiziale. Io non sapevo....

— Ho capito. Eppoi?

— Quando sono stato per partire, Ortensia mi ha ringraziato con
effusione; mi ha commosso.... Quasi che alla famiglia Moser non resti
altro amico che me! Come era mio dovere, ho protestato: «La famiglia
Moser, signorina, ha un amico al cui confronto io debbo scomparire: il
dottor Sivori». E la signorina....

— Avanti!

—....È sembrata quasi offesa. S'è adirata e mi ha detto: «Lei dovrebbe
sapere che Sivori non è un amico; è come uno della nostra famiglia! Lo
dica, lo dica alla Melvi che per me Sivori è un fratello. Ha capito? Un
fratello! Glielo dica!»

Meno male! borbottai. Ma al compiacimento in me sottentrò timore subito
dopo.

— Faccia a mio modo, cavaliere. Con Anna, con Roveni, non parli mai
più nè di me nè dei Moser. Sarà meglio per tutti. Le vipere sono sempre
pericolose.

Egli si ritrasse e mi guardò sbigottito, quasi a sentirsi mordere; poi
inchinandosi:

— Mi rimetto al suo consiglio!

.... L'ambasciata che Ortensia mandava ad Anna non pareva una risposta
a qualche malignità?

Era possibile che Ortensia non fosse del tutto ignara della calunnia.
A Valdigorgo, nella mia visita recente, non avevo scorto in lei
qualche segno come di avversione per me; quale uno sforzo a vincere un
sentimento ostile? Si era rialzata così pallida dal seno della madre!
E quella sua eccitazione non seguiva forse a un'intima lotta, più fiera
di quante aveva sostenute e sosteneva per la sventura del padre? Aveva
chiesto il mio consiglio forse per trovare nuove ragioni di confidare
nella purità della mia amicizia; per accertarsi che se non l'esortavo
a cedere a Roveni io, per me, non avevo da temere Roveni in nulla....

Ancora la fantasia mi tormentava. Era un sospetto assurdo! Ma se questo
era assurdo, non mi pareva più tale il sospetto del dì innanzi.

A Roveni, per togliermi l'affetto di Ortensia, bisognava e bastava
gettare nell'animo di lei un'ombra sinistra di sua madre e di me. Avevo
creduto inverosimile che Ortensia potesse mai dubitare di sua madre.
Ma la serena anima di un tempo, caduta per colpa mia in una tristezza
d'amore, era stata sconvolta da una subitanea e turbinosa esperienza
di male. Sua madre stessa me l'aveva detto: — Ortensia non aveva più
fiducia in nessuno, in nulla. — Ed io avevo visto Ortensia in preda
all'ossessione di questo pensiero: che la vita è una lotta contro il
male.

In tal condizione ella era predisposta ad accogliere per vera qualsiasi
interpretazione più obliqua di due fatti che male si spiegavano
altrimenti. Perchè amandola io l'avevo abbandonata?

E perchè io sacrificavo quanto possedevo a pro dell'amico, allorchè
tutti gli altri amici e sin i congiunti disertavano o tradivano? Per
pura amicizia?

Se a queste dimande arrivasse in risposta la calunnia di Roveni e di
Anna Melvi, la colpa attribuita ad Eugenia e a me non poteva essere
assurda neanche per Ortensia....

Così mi tormentavo!




XV.


E seguì il ritorno di Moser, l'incontro atteso da me e da lui con
desiderio protratto ma con aspettazione timida. In lui, insieme col
pudore dei suoi errori e della sua disgrazia, era il torto di non
avermi confessato in quali condizioni si trovava da tempo: troppe
cose io gli avevo celate e dovrei celargli ancora!; nè egli saprebbe
mai quanto male io avevo fatto a lui, che aveva il cuore pieno di
gratitudine per me.

«Cuor dei cuori» posso giustamente ripetere per Claudio Moser. A
rammentare quel periodo angoscioso della sua vita provo un sentimento
profondo e misto di tenerezza, di pietà, di ammirazione.

A che prezzo aveva scontato i suoi difetti!, primi la soverchia fiducia
in sè stesso e l'ostinazione. Era ostinato. Ma nel periodo di fortuna
favorevole questo difetto era pur stato la virtù per cui Moser aveva
potuto dare incremento a una industria, ed egli era potuto divenire
uno degli ingegneri più noti dell'Italia superiore. Al contrario e
più gli aveva nociuto una virtù vera: la generosità. Valdigorgo, prima
che egli aprisse la fabbrica, aveva la miseria dei piccoli paesi che
le ferrovie correnti tra città e città lasciarono in disparte; e la
fabbrica Moser ridiede la vita a Valdigorgo. Se non che quei primi
entusiasmi di pubblica riconoscenza appagarono il benefattore, e quanti
ne approfittarono! Quanti si rimpannucciarono a sue spese!

E mentre s'appagava d'essere benvoluto, egli veniva trascinato nella
lotta della concorrenza. Che vita la sua in quegli anni! Audacie non
impedite da affannose riflessioni; coraggio lungamente meditato ad
uscir dalle incertezze; tentativi ora prudenti ora arditi, eppur vani;
sconfitte saviamente dissimulate con rare vittorie. Poi le angustie
dei pagamenti; le ripulse di aiuti esosi; la resistenza inconcussa a
ogni slealtà; il disdegno dei birbanti fortunati; gli sforzi inani;
le lusinghe delle speranze e i ritegni dell'esperienza; la lenta
struggente apprensione di un'inevitabile rovina. Ma nessuno avrebbe
immaginato tutto ciò quando, nelle ore di tregua, Claudio attingeva
da sè stesso tanta giocondità e serbava tanta serenità nell'animo;
nessuno, neppur di noi che lo conoscevamo intimamente, avrebbe
indovinato così intensa fatica del suo cervello e dei suoi nervi
quando lo vedevamo gioire alle semplici cure del giardino, all'umile
distrazione di un giuoco alle bocce. E quel suo sorriso? Era il sorriso
di un gran cuore, ma consapevole; d'uomo che guarda alle cose e agli
uomini con bontà intelligente.

Avvenuta la catastrofe di tutte le speranze e le illusioni, la rovina
di una fortuna composta con tanti sudori, egli patì strazi di martire.

Aveva voluto il bene dei suoi cari, e anche negli occhi de' suoi cari
temeva scorgere il rimprovero; aveva creduto meritarsi la gratitudine
e la stima degli amici e gli amici (ben lo sapeva Ortensia!) lo
compassionavano chiamandolo «tre volte buono», o lo canzonavano:
«che bravomo!»; aveva accarezzato il segreto orgoglio di trarre dalla
miseria gran numero di operai, e gli operai lo maledicevano o dicevano:
«gli sta bene!». Egli conobbe gli affronti indegni e gli scherni mal
celati da conforti ambigui; provò l'amarezza d'impensati inganni; le
punture velenose della mala fede; le umiliazioni dinanzi agli umili di
ieri e dinanzi alla possente viltà dell'oggi; le insidie e la certezza
del tradimento. Tutto questo Moser conobbe e provò, ma non perdè il suo
nobile sorriso. Avvilito, affranto, fu visto sorridere e ristorarsi a
una parola buona di un buono, riconfortarsi come ricuperasse sè stesso
alla stretta di mano d'un galantuomo. Io lo vidi sorridere così, quando
egli aveva lo strazio nel cuore, la voce tremula e il tremito nelle
labbra per la passione e per lo sforzo di trattenere le lagrime....

Sorrise staccandosi dalle mie braccia e mormorando con espressione
d'immenso affetto per me:

— Vecchio mio! — Ma egli, egli era tanto invecchiato!: incanutito;
quasi del tutto aveva bianchi anche i baffi; la barba, non rasa da più
giorni, rendeva più smorte le guance flosce.

Dubitosi a vicenda, di non contenere abbastanza la nostra commozione,
cercavamo una frase per cui attaccar discorso, e tacevamo. Alla fine
io dissi con aria di chi perdonando un torto ricevuto vuol passare ad
altro:

— Ebbene?

E allora lui con l'aria di chi domanda schiarimento di una colpa,
benchè già perdonata:

— Come hai fatto, tu, a trovar quella somma?

La bugia era pronta da un pezzo:

— Un prestito....; un mutuo col Biondo.

Claudio si mise a sedere, abbassò gli occhi. Quanto più grande sarebbe
stato il suo dolore se gli avessi detta la verità: che avevo preferito
vendere il podere!

— Hai ipotecato il fondo? a che frutto?

— Al cinque.

— E hai pensato che io non avrò più di quindici anni di lavoro utile
davanti a me? I frutti ti saranno pagati puntualmente ogni anno; ma il
capitale? Farò in tempo a renderlo?

— Sì — risposi scuotendo le spalle. — Non mi sembra una gran somma!

A poco a poco, per i miei modi bruschi, egli si rianimava; nè tacqui il
rimprovero:

— Però debbo dirti che ci saremmo risparmiate molte pene, tutti, se mi
avessi avvertito a tempo....

— Hai ragione — mormorò ancora a capo basso. Ma d'un tratto balzò in
piedi (io avevo ottenuto l'intento!): — No, hai torto! Che gli altri mi
giudicassero male, mi dessero dell'imbecille, pazienza! Ma tu, no! Non
volevo!

Ribattei: — Sapendo che io ero qua, potevi almeno avvertirmi che non ti
credevi sicuro.

— Perchè tu mi persuadessi a rimanere, a lasciarmi arrestare? Ti giuro,
perdio! che non mi sarei lasciato prendere vivo, mai! La mia vita era
legata a un filo; intendi? La mia difesa, la difesa della mia innocenza
non mi avrebbe salvato. Dunque? Sono un galantuomo! — aggiunse con un
grido di rabbia.

La commozione lo stringeva alla gola; e si mise a percorrere la camera
su e giù: il suo sguardo pareva misurare un abisso.

Io non trovavo più alcun rimprovero che potesse impedire la crise.
Finchè egli ridendo come non l'avevo mai sentito ridere, esclamò:

— Il costruttore Moser dovrà assistere alla sua completa distruzione!

— Sì — dissi io freddamente —: ma per ricostruire dopo. È necessario,
mi pare!

Altro silenzio; altri passi concitati. Eppoi affrontandomi:

— Voglio sapere una cosa che tu devi sapere!

— Quale?

— Il perchè del voltafaccia di quell'assassino!

Continuò violento:

— Roveni, Roveni arrivar a questo punto? Perchè? Che cosa gli
ho fatto io di male? Era appena uscito dal Politecnico; me lo
raccomandarono....; aveva patita la fame; trovargli subito un buon
impiego non era facile. Lo presi con me, lo trattai come un figliolo.
No? E perchè dunque questa parte di Giuda? C'è un mistero! Non
ha tradito, lui, per trenta denari: ci ha rimesso duemila lire, a
tradirmi! Perchè? Tu ne sai qualche cosa! Parla una volta!

Mentire ancora e del tutto era inutile, oramai.

Risposi: — La spiegazione è facile. Immagina che Ortensia da
qualche anno non sia più una bambina; immagina che Roveni ne fosse
innamorato....

Claudio spalancò gli occhi come alla cosa più inverosimile di questo
mondo; ne parve atterrito.

— Immagina — proseguii — che Ortensia abbia risposto un bel no, uno
dei tuoi no, a tutte le speranze, a tutte le richieste, a tutte le
insistenze di Roveni, e che Roveni, dopo aver tentata invano la via
buona, abbia mutato strada.... per piegarla....

Claudio intravide in confuso un eroismo nella fierezza e nella fermezza
della figliola....

— Ortensia! — fece a voce strozzata, e coprendosi il volto con le mani
scoppiò in singhiozzi.

Fu uno sfogo non breve. Ma si riscosse con l'impeto dell'antica
energia, sorrise, mi prese e strinse forte la mano. Riapparve il Moser
di una volta mentre diceva:

— Hai ragione, Carlo! Per Ortensia; per la mia famiglia; per te ho
ancora molto da fare! Lavoreremo!




PARTE TERZA.


I.


All'uscio di cucina il Biondo aveva attaccato il _Lunario del
Campagnolo_: Sant'Antonio in rozza stampa, lunga barba, col pastorale e
il campanello; il porco a destra e a sinistra, in terra, il sacro libro
e una gran fiamma; ai lati, l'ordine dei mesi con le insegne zodiacali,
e, sotto, la leggenda che rammentava i mali dell'anno già caduto «nel
numero dei più» promettendo migliore l'anno nuovo.

«Nel nuovo anno gli uomini fatti savi dall'esperienza, che è la miglior
maestra della vita; abbandonate le malsane idee, che per un momento
poterono turbare le menti umane sotto l'influsso di false massime,
vivranno fra loro nella maggior concordia. Tutte il male non vien
per nuocere. Avanziamoci fiduciosi incontro all'avvenire, e le nostre
speranze non saranno deluse; dopo la scarsità, avremo l'abbondanza....»

E sebbene non ancora a mezzo di quest'anno nuovo il Biondo si dolesse
delle stagioni avverse all'abbondanza e del socialismo avverso alla
concordia, io m'attenevo alla profezia e umilmente la rileggevo ogni
dì: fatto savio ormai dall'esperienza; abbandonate ormai le malsane
idee e le false massime, e quasi fiducioso nell'avvenire, io mi sentiva
in bastevole concordia col mio più fiero nemico e padrone: con me
medesimo.

Concordia, intendiamoci, non era tranquillità, e di pensieri ne avevo
anche troppi.

Ma senza dubbio il mutamento in me, da un pezzo incominciato, era
grande; era divenuto così grande che non mi perdevo nemmeno a indagarne
le cause. Quali esse fossero mi chiedo ora. Forse a riscuoter tutte le
mie forze, accidiate da tanto tempo; a darmi resistenza per le fatiche
del nuovo ufficio che esercitavo in campagne solitarie e lontane; a
tenermi desto la notte dopo giornate laboriose per studiar quanto di
medicina pratica o avevo disimparato o ignoravo; a ringiovanire insomma
nella vita attiva senza sforzo di volontà, forse mi bastò il consiglio
di Claudio, il dì della mia partenza per Molinella: — Lavoriamo! —?
Generoso esempio di un uomo la cui fibra non era stata infranta da
tante batoste e dolori, la cui riconoscenza per me non era limitata
dall'intenzione di sdebitarsi meco!

Ma la virtù che mi rianimava doveva esser ben altra che quella
dell'esempio; ben altra che il beneficio dell'attività!

E veramente nell'esercizio e negli obblighi di una professione
gravosa, ingloriosa, angusta, molte volte sentii e vidi, al letto
de' miei squallidi malati, che il compito assunto per necessità era
più importante, più attraente, più umano, più nobile che quello di
tendere alle cose inafferrabili. Se non che mi accompagnava per tutto
un sentore di lezzo, un'impressione di miseria avvilita e non domata,
un'eco di minacce segrete e di odî già palesi.

Piuttosto m'eccitava dunque a una vita forte e utile la virtù del
sacrificio da me compiuto a pro dell'amicizia?

Via! Contro le pene che mi dava il ricordo dei Moser, poco valeva
la soddisfazione del servigio reso a Claudio. Per Claudio era già
venuto il dì dell'ultimo strappo: dell'addio alla villa. Che cuore era
stato il suo in quel giorno? E Ortensia, che era rimasta con lui fino
all'ultimo momento?... Poi sapevo come Claudio, dopo aver trasferito la
famiglia a Milano con la speranza di trovarvi subito impiego, consumava
la smania di operare in una triste vicenda d'illusioni e delusioni.

Intanto Ortensia e Eugenia dimoravano a Milano, col pericolo
d'imbattersi in Roveni o d'esserne insidiate. Senza dirle quale
vendetta egli forse meditava, io, partendo, avevo scritto a Eugenia
affinchè stesse in guardia; invigilasse soprattutto alla posta e
sottraesse qualsiasi lettera indirizzata a Ortensia: dubitavo di una
lettera anonima. Eugenia mi aveva risposto che seguirebbe attentamente
il consiglio. Ma quel dubbio della lettera anonima mi era, in certi
giorni, un'ossessione; mi affliggeva anche il timore che Eugenia
potesse scoprire la calunnia incombente su di lei; e avevo un bel
dirmi: «avvenga che può, coscienza ci assicura».

Ortensia non l'avevo più riveduta. Per ripugnanza che io assistessi
più oltre alla sua distruzione, Claudio non aveva insistito che
l'accompagnassi a Valdigorgo, e io non avevo osato andar con lui, quasi
a raccogliere riconoscenza. Così non potevo raffigurarmi Ortensia che
con le attitudini e le parole dell'ultima volta che l'avevo vista,
l'unica volta dopo tre anni; e mi ripetevo: «Quel giorno, lassù, pur
nel momento in cui mi confidò il conflitto tragico dell'animo suo, pur
quando disperata invocò il mio consiglio, qualche cosa di misterioso
s'interpose a quella espansione».

Era stato l'ultimo rancore del male che le avevo fatto? Era stato
l'orgoglio ferito dal soccorso che io promettevo alla sua famiglia
o dallo stesso consiglio ch'ella si sentiva costretta a chiedermi? O
quali altri sospetti ottenebravano l'anima dolorosa mentre l'agitava lo
spavento del disonore paterno?

Questo, questo, il mio maggior tormento nelle tregue dalle fatiche
quotidiane, o nelle notti insonni!

E quando non ne potei più, sapete che feci? Scrissi a Ortensia,
col pretesto d'aver da lei notizie della famiglia. Per poco non mi
rimproveravo di soverchia audacia! Ella rispose subito. A leggere e
rileggere quelle poche righe — la prima lettera di Ortensia che io
ricevevo! — facevo rabbia a me stesso; tentavo esprimere da poche
parole un significato che non avevano; non sapevo persuadermi che dopo
tanto amore e con tanto amore io dovessi rassegnarmi a una letterina
di stile perfettamente amichevole. Stanco di me e della lettera, la
stracciai; mi pentii d'averla stracciata. Affettuosamente — e a me
pareva in modo freddo — Ortensia mi dava notizie di tutti: del padre
sempre in speranze; della madre sempre fidente in giorni migliori; di
sè che stava «discretamente». Aggiungeva:

  Si parla ogni giorno di voi, Sivori; se ne parla non solo come di
  un benefattore ma come di uno di noi, della nostra famiglia che
  sia lontano.

«Già, un fratello! — io gridavo a me stesso: — Ortensia vuol dire che
non mi ama più e che non mi amerà mai più!»

E con tutto ciò, con tutti questi contrasti, io.... non me la prendevo
con Sant'Antonio! Ne consultavo il lunario e senza ironia me ne
ripetevo le parole: «Tutto il male non viene per nuocere. Bisogna aver
fiducia nell'avvenire».

Quali dunque le cause o la causa del mio mutamento? Forse
all'intendimento della vita e all'elevazione dell'animo il dolore può
anche più dell'amore? E una notte feci questo sogno:

Nella vecchia chiesa del paese, ove fanciullo io avevo pregato a fianco
di mia madre, si celebravano nozze solenni. Il Biondo gongolava; la
Rita piangeva di gioia.... Poi la chiesa con tutta la gente scomparve,
e vidi una nota camera: Ortensia, con me, entrava pallida e arridente
sposa nella camera dove mia madre era morta.




II.


Verso la fine d'aprile ricevei una lettera di Claudio per la quale
mi convinsi sempre più che la fortuna lusingava e confermava le mie
speranze.

Mi giungeva quella lettera in un giorno così luminoso di primavera!
Leggendola su la porta di casa, con avanti a me il prato pieno di
fiori, mi balzava il cuore quasi a un portento.

Claudio mi pregava d'informarmi, con prudenza, se davvero si era
costituito in Bologna un consorzio delle fabbriche di laterizi poste
su le rive del Reno, e se davvero cercavano un direttore. Solo nel
caso che queste notizie, da lui avute in segreto da un antico cliente,
fossero certe, io avrei dovuto presentarmi al proprietario d'una delle
fabbriche, che egli mi nominava, e fare il suo nome.

Come se tutto ciò fosse più che sicuro, e Moser già prescelto
all'ufficio desiderato, pensai che i Moser verrebbero a dimorare vicino
a me, a un'ora e mezza di viaggio. Figurarsi con che fretta corsi a
Bologna!

Le notizie non erano del tutto conformi al vero. La concorrenza, che
aveva rovinato Moser, angustiava anche nell'Emilia gli industriali in
laterizi, e tra essi era corso il progetto di un concordato.

Ma due o tre dei più potenti non avevano ancora acconsentito e non
parevano ben disposti. Perciò quelli che avevano fabbriche presso
Bologna vagheggiavano una società fra loro. Le cose erano solo a
questo punto quando io con un biglietto di presentazione, prudentemente
richiesto ad un amico, mi recai dall'industriale nominato da Moser. Ma
non ero un diplomatico, io, quale il cavalier Fulgosi; e dovendo dar
ragione della mia visita, sostituii l'audacia alla prudenza e dissi a
dirittura che l'ingegner Moser non sdegnerebbe assumere la direzione
tecnica della nuova società, se si costituisse.

— Moser? — esclamò il mio interlocutore — Moser che aveva la fabbrica
a Valdigorgo? Quello che ha perfezionati i forni Hoffman?

Avevo fatto colpo. Subito dopo, l'altro cercò di attenuare in me
l'impressione della sua meraviglia osservando, con bel garbo, che il
fallimento del mio amico non lo raccomandava troppo.... Opposi che
Moser non si raccomandava quale amministratore, sebbene io sapessi
che la colpa della sua sventura economica non era tutta di lui: si
raccomandava come tecnico; e non dubitavo che qualche industriale di
Lombardia o Piemonte non tarderebbe ad approfittare dell'opera sua.
L'interlocutore fece una smorfia. In conclusione, dopo la visita e
l'inchiesta, potei scrivere a Claudio un modesto: «Chi sa?». Ma non
potevo credere che il nome e l'offerta di Moser dovessero affrettare
la costituzionale della società anonima: _Fabbriche di laterizi in
Valrenana_.

Un telegramma mi richiamava a Bologna pochi giorni di poi. Si voleva
sapere da me se mai...., se nel caso poco probabile, del resto, che si
componesse la società...., l'ingegner Moser avanzerebbe pretese molto
alte....: quale direttore tecnico.... solo tecnico.... Una domanda
quasi per semplice curiosità: senza impegno! senza impegno!

Risposi che se la intendessero con lui; e s'intenderebbero forse....
(io almeno lo credevo...., speravo....) s'intenderebbero facilmente.

Passarono alcuni altri giorni senza che sapessi più nulla in proposito;
finchè una cartolina di Claudio mi annunciava che egli veniva a Bologna
a concluder l'affare.

  Chi l'avrebbe mai detto? Costì, di dove partii per cominciare a
  far soldi, ci vengo par ricominciare!

Ma io non potei andar a Bologna nè egli recarsi a Molinella; non ci
vedemmo.

Altro silenzio; un silenzio tuttavia pieno di questa attesa: «verranno
tutti a Bologna!»

Per un po' di tempo parve invece che Claudio volesse stabilirsi a
Bologna solo, ed Eugenia, Ortensia e Mino dovessero far famiglia con
Guido e Marcella. Finchè Eugenia mi scrisse:

  Ortensia non vuol restar lontano da suo padre. Non le importa
  affatto di abitare in città anche d'inverno. Aiutate Claudio a
  trovar una villetta per noi, in un sobborgo vicino al luogo dove
  Claudio avrà l'ufficio.

Feci subito ricercare un'abitazione, che convenisse, nel suburbio a
destra del Reno.

E non trovai. Ma Claudio, nei pochi giorni che precorsero alla sua
assunzione all'impiego, cercò e trovò: una, villa — egli mi scriveva
— a poco più di un chilometro dalla fabbrica ove risiedeva l'ufficio
principale. Neanche distava molto dal sobborgo, ove Mino andrebbe a
scuola; ed era prossima alla ferrovia, alla strada carrozzabile, alle
botteghe, alla chiesa; e, quel che più importava, in bella e buona
posizione, quantunque in pianura, e tutta rimessa a nuovo. Sembrava
l'avessero fatta a posta per lui! Si chiamava nientemeno che la _Ca'
rossa_!

E come Dio volle, cioè ai primi di maggio, mi fu annunciata la partenza
dei Moser da Milano.

Ortensia a Bologna! Potrei vederla! rivederla di frequente!... — E
Roveni? — Ah che la mia consolazione era tale da lenirmi la spina che
avevo nel cuore!

Non ero esente da ogni timore, ma la mia gioia era tanta da
rappresentarmi il pericolo di Roveni come sempre più dubbio.

Quando Ortensia fosse vicina a me la difenderei meglio e mi difenderei
meglio!

Mi giustificava, in ciò, la passione, m'illudeva la speranza d'aver
abbastanza sofferto per mitigare il mio destino; l'energia ricuperata
mi pareva bastevole a superar il destino, se mai mi tornasse avverso!




III.


La prima domenica di maggio vidi la Ca' Rossa nella realtà, priva
della poesia con cui me l'aveva descritta Moser. Di lontano, dalla
strada, appariva quale una vecchia casa di campagna messa a uso di
villeggiatura e ritinta, se non di rosso, di gialliccio. Vi piombai
inatteso durante l'intervallo fra due corse del tram a vapore. A
scorgermi dal cancello — un cancello di legno — Mino, che giuocava alle
bocce con un operaio, gridò: — C'è Sivori! c'è Sivori! —; e Claudio,
che assisteva alla partita, fumando, mi corse incontro anche lui; mi
furono addosso, con abbracci soffocanti.

— Un saluto in fretta.... — rispondevo a quell'aggressione gioiosa. —
Ho un malato grave laggiù.... Non posso trattenermi....

— Eugenia! Ortensia! Correte!; se no, scappa! — urlava Claudio.

— C'è Sivori! Sivori! — urlava Mino correndo intorno e tornando ad
abbracciarmi.

Non ci eravamo visti da tanto tempo, noi due! Com'era cresciuto, il
piccolo Mino! La commozione della nostra amicizia scusava il turbamento
con cui mi presentavo a Eugenia ed Ortensia.

Erano uscite per la loggia, da una camera a terreno, ove scorgevasi
della biancheria distesa su una tavola: Eugenia con un oh! di grata
meraviglia; Ortensia pallida.... Nulla dell'impeto mal represso con
cui era venuta a me a Valdigorgo; era pallida, quasi stanca, e mesto il
sorriso.

— Come state, Sivori?

— Sapete che non vuol restar da noi oggi? — riprendeva Claudio. Ed
Eugenia e Ortensia a una voce:

— Perchè?

— Perchè, perchè un povero diavolo laggiù ha bisogno del suo permesso
per andare all'altro mondo! Gli credete? a costui?

— Sì — rispose, naturalmente, Ortensia.

— Non insistiamo — disse Eugenia —, se ci promettete di tornar presto.

Avrei voluto indugiarmi a discorrere con le signore; ma Claudio mi
trascinò seco.

— Andiamo dunque! presto! a dare il tuo giudizio della Ca' Rossa, che
ho scoperta io e non tu! Cominciamo, signor critico, dall'esterno.

Intanto Mino aveva ripresa la partita; e madre e figlia ci
accompagnarono un tratto ma ristettero dinanzi a pochi meschini vasi di
gerani al sole.

— Il panorama non è molto vario — ammetteva Claudio. A levante erano
la strada e l'ingresso; a mezzodì, di là dal prato, che una siepe di
biancospino in fiore limitava, si estendeva la vigna: tra questa e
l'orto, spaziante a ponente e a settentrione, scendeva una carraia....

— La carraia passa da quella casupola laggiù, dove sta l'ortolano
vignaiuolo: colui, là, che gioca con Mino. E la carraia prosegue sino
al fiume, e di là un sentiero lungo la riva mi conduce, in due passi,
alla fabbrica. Potevo essere più fortunato di così?

Io osservavo il solo albero del prato: un lazzeruolo a rami nodosi e
involti.

— Fronte indietro!

Claudio ora m'indicava la disposizione degli ambienti.

— A terreno, loggia, salotto, camera da desinare, cucina; di sopra,
a mezzogiorno, la camera di noi vecchi; quella di Mino, a ponente;
quella di Ortensia, a levante; quella dei forestieri, a nord. Va bene?
Passiamo all'interno!

Su la porta l'ortolano trattenne Claudio per avvertirlo di non so che
cosa, ed Eugenia, ch'era rientrata con Ortensia a continuar la faccenda
della biancheria, colse il momento e mi disse, con commozione:

— Sivori: non ci siamo più riveduti dopo quanto faceste per noi....

— Non ne parliamo! — risposi io, mentre lo sguardo di Ortensia mi
avvolgeva.

— Ma — ribattè Eugenia — noi dobbiamo dirvi anche a voce come vi siamo
grati, tutti. — E si volse alla figlia quasi meravigliata del suo
silenzio.

— Tutti; per sempre! — Ortensia disse con voce viva e forte.

Gratitudine viva nel cuore per sempre: così disse; così vedevo; ma nei
begli occhi non era più l'anima di una volta.

— Non è uno scalone — disse Moser entrando, in fretta come era solito,
e precedendomi per la piccola scala.

Appena di sopra entrammo nella camera matrimoniale.

— Il letto, vedi, è un documento storico. Però io ci sto da papa. Anche
il comò era massiccio e meschino....

— Quelle, guarda, con le quattro stagioni.

Alludeva alle oleografie appese alle pareti. Dalla finestra si
scorgevano, oltre la vigna, filari d'alberi e campi uguali sparsi di
case e le torri e le cupole della città. Invece dalla camera di Mino
non si scorgeva che un lungo camino a fuso sorgente tra il verde: era
quello della fabbrica.

— Mio figlio ogni mattina potrà vedermi andare al lavoro e potrà
pensare che lavorare non basta.... Via, via! — aggiunse Claudio
rivelandomi, se già non me ne fossi avveduto, quant'era sforzata
tutta quella vivacità di parole e di umore. — Via!: ecco la camera di
Ortensia.

Su la soglia, ristetti; ero trattenuto da un panico segreto e
indefinibile.

— Ho fatto quel che ho potuto, per accontentarla.

Il letto in ferro, nuovo: bello il comò....

Una titubanza strana mi aveva trattenuto, quasi da una violazione.
A Valdigorgo non ero entrato mai nella sua camera.... E mi affacciai
anche là alla finestra, che aveva di contro lo squallido lazzeruolo.

Per la strada polverosa transitavano birocce e buoi condotti al
macello, che mugghiavano.

.... A Valdigorgo la sua finestra vedeva nel giardino le opulenti
magnolie, gli abeti snelli dai rami digradanti e copiosi, dalle molli
frange ondulanti, e i vividi colori delle aiuole penetravano tutto quel
verde: s'apriva la cerchia dei monti a concedere, nella bella conca,
frescura di estate e tepore in primavera e in autunno: dal cielo puro,
intensamente azzurro, e da oltre quei monti chiamava un'ignota, immensa
felicità....

— Ah! Non è la sua camera di una volta! — disse il padre chinando
il capo sul petto; abbattuto a un tratto dal pensiero della felicità
sognata un tempo per la sua figliola.

— Andiamo! — feci io. Ma nel passare dinanzi al comò guardai alla
fotografia che vi stava sorretta da un'umile cornice e il cuore mi
palpitò. Era una piccola fotografia di Valdigorgo, e sotto al cristallo
aderiva, nel mezzo, una fogliolina di trifoglio.... Quella? Quella che
avevamo raccolta insieme, un giorno, al fosso delle lavandaie?

Il puerile segno di memoria imperitura indicava forse un'illusione non
perita del tutto?

— Andiamo! andiamo! — ripetei vivamente.

Nella loggia c'imbattemmo in Ortensia che usciva dall'altra camera,
ove portava la biancheria. Ella ristette con noi alla ringhiera e forse
avvertì che io aveva avuta un'impressione gradevole.

— Bisognerà aumentare i vasi del giardino — le dissi —; mi
permetterete, Ortensia, di mandarvi dei garofani della mia massaia.

E Moser:

— Sono straordinari i garofani della Pulicreta; rossi come i bargigli
di suo marito!

— Qui la massaia sono io e faremo giardiniera la mamma. Vita nuova!
— mormorò Ortensia con sorriso amaro. Mentre il padre entrava nella
camera di Mino, ella aggiunse: — Vita di pianura.

— Ma non vita bassa. Anche qui proverete gioie; forse quali non avete
provate mai!

Lo sguardo di Ortensia m'interrogò profondamente per interpretare tutto
il mio pensiero; poi, come non mi credesse, volse gli occhi altrove.
Accanto a me, così, mi pareva bella di fierezza: l'esile ma alta e
proporzionata persona aveva la nobiltà del portamento che è dono divino
della natura; nè alcun poeta avrebbe potuto desiderare più bella fronte
e più bei capelli per far di una strofa una corona.

La fierezza che un tempo era fugace ne' suoi occhi e ne' suoi «voglio»,
pareva in lei esser divenuta, ora, abituale.

— Dev'esser molto triste la vostra pianura, laggiù!

— Triste — risposi —; ma d'una tristezza pacata e dolce.

Passava in quel punto il fragore di un treno: ansioso, rapido, forte,
violento, e scemava; poi, subito dopo, riprendeva intenso, più veloce,
e ancora diminuiva, si perdeva; eppoi ancora, per un istante, un fondo
e uguale roteare metallico, e più nulla. Dall'orto venivan voci di
donne, invisibili.

— È un'impressione curiosai — disse Ortensia. — Qui, a me, mi sembra
di udire la vita come se fosse lontana, lontana, fuori di me.... Non so
spiegarmi!...

Indugiò prima di aggiungere:

— Mi sembra di udirla da una tomba. Claudio tornava; e Ortensia,
chiamata dalla madre, ridiscese.

— Che te ne pare di quella bambina? A vederla così pallida mi
strozzerei — disse Moser, in cui era cessato l'impeto di pocanzi. — Ma
qui avrà del sole, dell'aria, del verde.... Purchè non le dispiacciano
questi luoghi! Tu credi che non le dispiaceranno? che tornerà bianca e
rossa..... come lassù?

— Certo!

— Falle un po' di predica. Voglio vederla correre; sentirla cantare....

Infatti egli mi lasciò ancora solo con lei alla ringhiera, appena essa
ebbe riposta nella camera della madre la roba portata di sopra.

— Ortensia — le dissi francamente. — Bisogna dimenticare e riamare la
vita!

Esclamò:

— Dimenticare? Ma la mia vita è nei ricordi! Voglio ricordare tutto
il bene che ho perduto, tutto il male che ho imparato! Quando non
comprendevo nulla, quand'ero una ragazza senza giudizio, godevo di
essere così; ora godo d'aver sofferto e di soffrire! Non c'è anche la
voluttà del dolore? Io almeno, la provo. Voi, no?

E sorrise diversamente, cercando invano di mitigare quell'acerbezza.
Proseguì:

— Sivori adesso mi consiglia una cosa da nulla: amare la vita! Andiamo!
ditemi voi come si fa.... Che cosa si deve fare per mettere in pratica
il vostro consiglio?

— Amare! — risposi. Non avevo trovata altra risposta; e il rossore
che mi corse al viso e il tremito della mia voce le dissero quanto io
l'amavo ancora.

Mi fissò; vedendo che non s'ingannava chinò gli occhi. Indi riprese:

— Sarà un destino anche questo: che non s'intendano fra loro neppure
le persone più affezionate. O la colpa è sol mia? Certe volte non
comprendo nemmeno mio padre. Sono cattiva! Non comprendo come mio
padre possa scherzare, fingersi allegro. E la fede della mamma, la sua
rassegnazione, la sua religione mi fa dispetto, alle volte!... Dunque
sono cattiva! Ma lasciatemi come sono; non mi inasprite di più se non
potete comprendere il veleno che ho nel cuore, nel sangue!

— Tu hai sofferto molto — ribattei con fermezza —; ma il bene che noi
ti vogliamo è più grande d'ogni male che hai patito; il nostro affetto
ti guarirà!

Mi fissò di nuovo per un istante. Quella mia fermezza le significava,
più che speranza, una fede sicura; e la meravigliava, la stupiva.

— Non ci comprendiamo più — mormorò.

— Perchè? — le chiesi con forza.

— Oh Sivori; una spiegazione ci farebbe tanto male!

— È necessaria!

— Non ora! non ora! — ripetè con voce dolente, quasi pregando.

E si mosse.

Scendemmo.

A basso, sul punto di partire, volli che Claudio mi promettesse di
venire a Molinella.

— Vi voglio là tutti, un giorno.

— Te lo promettiamo — ripeteva Claudio. — Credi non abbia voglia, io,
di far un'improvvisata al Biondo e alla sua signora?

Eugenia sorrideva; per lei, che ci verrebbe, garantiva Mino saltandomi
al collo.

E Ortensia mi diè la mano. Fredda!... Ma nei suoi occhi non era più
asprezza; la sua voce fu dolce salutandomi:

— A rivederci, Sivori!




IV.


Uscendo al sole dai tuguri ove i malati gemevano o deliravano, mi
pareva di gettarmi in un bagno che mi purificasse e ravvivasse d'un
tratto. Più: certe volte la vita esterna mi colpiva con tal forza che
ricevevo un'impressione quasi dolorosa, quasi di una ferita troppo
presto esposta a un calore forte e improvviso.

Comprendevo ora come effetto d'una stessa necessità il fervore che
agitava le messi sempre più rigogliose, che moveva i ragazzi e i
vitelli a correre e a ruzzare nei prati e la vecchia Rita a cantare
con la stessa anima dei passeri affaccendati intorno al tetto della mia
casa. Nè io mi ritraevo più da quel fervore, non sfuggivo più a quella
necessità; e mi chiedevo quante primavere resterebbero ancora ai miei
sensi; e avvertivo in me un egoismo profondo e buono perchè naturale.

Ma abbandonandomi in questo sentivo che gran parte di me stesso
mancava ancora a me stesso: sentivo che felicità mi era possibile e
che felicità mi rapiva, mi strappava, divisa da me, Ortensia. La sete
d'amore in quei momenti mi esasperava. Se allora avessi avuto dinanzi a
me Ortensia e mi avesse convinto che essa non mi amerebbe mai più, che
io non saprei mai più ridestarla al mio amore.... che avrei fatto?

Chi mi aveva condotto ad amarla in tal modo? Lei! Lei mi aveva ridata
la vita; per lei rivivevo così! Quale ragione, qual fatto, qual mistero
o destino le dava il diritto di ricacciarmi in una miseria peggiore
della morte? Perchè ora non ci comprendevamo più? Non comprendeva,
Ortensia, la mia passione?

Passione che mi tribolava da tre anni; che costringeva un uomo di ormai
quarant'anni a invocar la felicità, a chiamar lei, Ortensia, per nome
come un ragazzo innamorato!»

E in quelle tiepide notti di maggio, sotto il cielo stellato e la prima
luna.... (perchè non era meco?).... io piansi.

Frattanto il Biondo e la Rita, avendo appreso che Moser era a Bologna
con la famiglia, non mi davan più tregua. E: — Quando viene dunque a
trovarci il signor Claudio? — E: — Verrà con la sposa, con i figlioli?
— «E: — Verrà anche la figliuola? Abbiamo tanta voglia di vederla!

Scrissi a Claudio che non potevo per allora tornar alla Ca' Rossa; che
anzi non vi andrei più se prima non venissero loro a Molinella. Claudio
finalmente mi annunciò la gita per il primo giorno che avrebbe un po'
di vacanza.

La domenica prossima?




V.


La sera di quello stesso giorno che mi consolò la lettera di Moser, il
caso (sempre il caso?) mi volle solo spettatore d'un fatto che restò
quale orribile episodio di miseria e di sventura nella storia del mio
paese. Lo narro perchè io, atterrito un tempo dal pensiero della morte,
fin da esso derivai argomento d'esaltare la vita.

Ero tornato a casa da qualche ora e fumavo alla finestra della mia
camera. Dalla luna quasi colma pioveva sul mondo una luce di letizia.

Mi giungeva il _cricrire_ copioso e vasto dei grilli e il gracidare
delle rane e il canto dei birocciai, dalla via maestra:

    Guarda la bella notte e il bel sereno!
    Quest'è una notte da rubar le donne:
    Chi ruba donne non si chiama ladro;
    Si chiama giovinotto innamorato....;

ma al di sopra e al di là di quelle voci era l'immenso sensibile
silenzio della notte feconda, quando la natura raccoglie e rinfranca
in segreto le sue molteplici forze e si prepara alle più rigogliose
espansioni.

Improvvisamente, da sotto la finestra, il Biondo mi chiamò:

— Signor dottore!

— Che volete?

— C'è qui giù la Tisa dello Zingaro, che ha suo marito che sta male.

Bisognò discendere. E venne innanzi l'ombra della donna. Aveva due
bambini, uno a destra e l'altro a sinistra; entrambi divoravano il pane
che loro aveva dato il Biondo. Il più grandicello, trattenendosi, porse
il crostino alla madre e con un accento di meraviglia più che di gioia,
esclamò:

— Mamma, del pane!

Non sapeva credere che mangiava proprio del pane.

Senza badargli la donna, timida, mi rispondeva che suo marito aveva una
gran febbre e pareva diventato matto.

Al solito: era tifo. Scrissi una ricetta e la consegnai al Biondo; poi
dissi: — Andiamo!

Lo Zingaro, così soprannominato per il colore del viso e per la
miseria, era un risaiolo che abitava in una lurida capanna presso il
serbatoio della risaia.

A quella volta, io andavo innanzi, con la donna dietro: sola; i bambini
affamati e assonnati li aveva lasciati al Biondo e alla Rita.

La donna raccontava:

— Tornò l'altra sera dal Traghetto....

— Cos'era andato a farvi?

— In prestito, signore, di un poco di farina gialla. Non avevamo più
niente da mangiare; e qui nessuno ci fa credito, signore.

— Avrà bevuto dell'acqua laggiù.... Non lo sapete che è l'acqua che
avvelena?

Forse la donna aveva tale speranza nel mio aiuto da esserne rianimata;
o forse era in uno stato d'orgasmo, perchè mi rispose ridendo:

— Eh! lo credo anch'io che sarebbe meglio ber del vino!

Continuò:

— Quando fu a casa, e io facevo la polenta, cominciò a lamentarsi dal
freddo, che per quanto fuoco mi facessi non si poteva riscaldare; e si
mise a letto. In tutto ieri non volle mangiare. Ma questa sera mi sono
preso paura; fa dei discorsi da matto.

Dopo ch'ella tacque, le chiesi se aveva solo quei due, figlioli.

— Ah! ne ho un altro di cinque mesi. L'ho lasciato a casa per far più
presto. Dormiva.

Andavano frettolosi; io ero incitato dalla donna che mi veniva dietro,
quantunque ella tacesse e camminasse scalza. E volgevo il pensiero al
disgraziato in preda alla febbre.

Se moriva, la poveretta era condannata all'elemosina. Ma la mia
mente non poteva insistere in quella tristezza; invano il sentiero
era oscurato ad ogni tratto dai pioppi, dalle acacie e dai giunchi:
trapassando i rami e le fronde la luna, di là, pareva più fulgida, e
nel chiarore diffuso sopra e intorno a me fluiva quella pacata letizia,
l'illusione di una felicità tranquilla e uguale, per sempre.

Ortensia! Ortensia!

.... Finchè tornai a riflettere, quasi rimorso, all'ufficio che
dovevo compiere; e solo allora pensai che poteva essermi necessario un
lenzuolo, per un impacco.

Chiesi alla donna:

— Un lenzuolo l'avete?

— Oh, signore! Dove vuol che l'abbiamo un lenzuolo? Sono tre anni che
non ne ho più uno!

Io stavo per dirle:

— Tornate indietro a prenderlo, a casa mia, quando la donna fece:

— Cos'è là? — Tendeva la mano.

Un bagliore: dietro i pioppi che separavano il campo dalla risaia. Un
bagliore d'incendio.

Che cosa poteva essere? Che cosa bruciava? Non era stagione da bruciar
stoppie o rovi nei campi. Una cascina? una casa? Ma non ce n'erano da
quella parte, non ce n'erano così vicine!... Il «capanno».... dello
Zingaro?

— Brucia il capanno! — urlò la donna urtandomi, precedendomi,
correndo.... Una furia; e gridava, forsennata, il nome del marito;
invocava Dio, invocava aiuto. Le sue strida di «aiuto» trafiggevano
quel silenzio atroce, quella serenità divenuta subitamente spaventosa.

Era vero: bruciava il capanno!

Muto, con lo sguardo teso al bagliore e alla distanza da superare,
correvo io pure, e nell'approssimare mi pareva di scorgere l'ombra
dell'uomo in delirio che agitasse le vampe dentro un cumulo denso e
fondo. Era in salvo, l'infermo? O.... bruciava anche lui? Correvamo.
E.... — il sangue mi si gelò nelle vene —: non mi aveva detto
quella sciagurata che aveva lasciato a casa il figliolo più piccolo?
«Dormiva».

Infatti chiamando aiuto, chiamando il marito quasi potesse udirla, essa
teneva come sospese quelle terribili grida su di un grido che non osava
gettare.... Oh tutto ciò straziava il cuore; gravava, enorme peso, sul
capo!... Correvamo, correvamo.

Vicini, ormai: la donna tacque. Ad ogni nostro passo innanzi
l'incendio, così luminoso di lontano, affoscava; le lame rossastre
tagliavano la fumana prorompendo dalla piccola finestra, dalla porta,
alzandosi sul culmine.

Era un soffoco di fumo greve, un tanfo di canne abbruciacchiate. E
non una voce....; nessuno! Morti?... Fossero almeno morti, prima....,
d'asfissia!

Ah no!

Dio! Dio!... no; un vagito! là! Dinanzi all'uscio, era; in un involto
di cenci! Là era il bambino! Lo raccolse, la madre; riebbe la voce: un
grido di gioia sovrumana: — _El mi ragazzól_! — mentre là dentro....
Nessuna altra voce!; muto, anche l'incendio.

D'impeto, senza coscienza del pericolo, avanzai alla porticella:
ma fui respinto dal fumo infuocato, come per l'urto a una parete
solida. Ritentai (la donna urlava adesso il nome del marito, strappava
l'anima). Dovetti ritrarmi, appena in tempo! Con fracasso il tetto
precipitò; l'abituro si sfasciò in una rovina fiammeggiante e
fumante....

Non so dire in che modo urlava e che diceva quella donna frenetica col
bambino in braccio; non posso ricercare quello che io provassi allora
assistendo al fumare della rovina; a immaginare il corpo umano che si
era contorto nelle fiamme; a comprendere la verità....

Compresi la verità a poco a poco. Un istinto di generosità paterna,
l'amor di padre aveva spinto quell'uomo delirante a mettere là in
salvo, dalla sua disperazione, la piccola creatura; poi, con mostruosa
demenza egli aveva dato fine al male che lo affannava, aveva dato fuoco
alla sua intollerabile miseria.




VI.


Al raccapriccio seguì tosto in me una commozione paragonabile a quella
che proverebbe un credente nella subitanea rivelazione della divinità.
Prevalse in mie alla visione orribile dell'incendio e della donna
pazza per dolore e angoscia, l'immagine stupenda della madre che nel
raccogliere salvo il suo bambino m'era sembrata impazzire di felicità;
e più che la pietà del miserabile, perito orrendamente, poteva in me
l'ammirazione per la forza arcana e portentosa che aveva costretto il
misero padre ad esentare dalla distruzione la creatura del suo sangue.
Mai, per nessun fatto che esaltasse l'amor di padre o di madre, mai
io ero rimasto commosso in tal modo: una luce che non era di scienza
mi illuminava ora il mistero della vita; e la ragione delle sue leggi
imprescindibili e la ragione della morte mi si manifestava d'un tratto
nella rivelazione del bene sommo conceduto ai viventi. Quanto affetto
aveva condotto quell'uomo spietato verso sè stesso ad aver pietà del
suo nato! Quanto affetto aveva sollevato la misera donna a dimenticar
fino il padre dei suoi figli, che bruciava là sotto, perchè ella
gioisse così, nell'istante che ricuperava il suo figliolo! Quale gaudio
sublime è negato dunque a chi si rifiuta alla procreazione? che è
mai la morte se non il mezzo a trasmettere questo, il maggior gaudio
dell'esistenza?

Invece di dire: «la morte è necessaria a propagare la vita» si dovrebbe
dire (io pensavo): la morte è necessaria a propagare la felicità
dell'esistenza e la felicità si attinge soltanto nella procreazione.

A consolare gli uomini privati d'ogni fede la filosofia moderna ha
detto loro: «La morte non esiste perchè la vita è continuo rinnovamento
e continua trasformazione».

Invece io pensavo: «La morte esiste, ma il più gran dolore che la morte
può dare è nulla in confronto alla più gran gioia che dà la vita, e
la più gran gioia della vita è nell'amore per le creature della nostra
vita».

Ed io a quarant'anni, nella virilità piena, ignoravo quest'amore così
grande che oltrepassa la capacità della vita individua; così grande da
render riguardoso della vita l'uomo che con frenesia feroce la troncava
in se stesso!

Un desiderio nuovo penetrava ora la mia passione, la rischiarava del
tutto; m'infondeva un senso di vitalità potente: proverei le gioie
dell'amore paterno; Ortensia sarebbe la madre della mia prole!

E per un contrasto men strano forse che naturale la memoria di mia
madre, in quei giorni, mi accompagnava nei noti luoghi più viva che
mai.




VII.


Avevo predisposti il Biondo e sua moglie alla visita che m'aspettavo,
ma avevo anche raccomandato loro di non far troppi preparativi e di
fingersi ignari, per lasciar a Claudio il piacere dell'improvvisata.

La domenica, al giungere del secondo treno del mattino, il vecchio
indossò la giacca da festa e calcò in capo la berretta nuova; la
vecchierella, ben pettinata e tutta nitida, si strinse intorno al collo
un fazzoletto di seta rossa che su l'invernale gabbano di flanella
a scacchi e sotto il candor dei capelli dava segno di primavera
e d'allegrezza; ed entrambi s'appiattarono in casa ad attendere,
palpitando. Io guardavo di fuori, dal prato.

Ahimè! Il treno giunse; ristette; ripartì; e l'attesa fu vana.

Proteste e brontolio della Rita, che aveva fatto sin la torta! Ma il
Biondo ripeteva:

— Volete scommettere che vengono con la corsa delle tre e mezza?

Ci colse. Poco dopo che fu passato quel treno, eccoli spuntare.

Ma non tutti: soli Claudio e Ortensia.

Andai alla loro volta. Moser più spontaneamente lieto di quel che non
fosse stato da un pezzo, sbraitava:

— È un'ora che ti chiamo! Ho cominciato a chiamarti dalla stazione! Sei
diventato sordo?

E Ortensia:

— Il babbo, se non ero io a trattenerlo, si metteva di gran corsa....

— Ma è l'ora questa?... — io dicevo. — E Eugenia e Mino?

Rispondevano insieme:

— Mino non ha meritato la vacanza....

— Non ha imparato la costituzione di Servio Tullio!

— La mamma ha dovuto restare a casa a far la guardia....

— Ohe! Biondo! Pulicreta! Siete ancora al mondo? — urlava Moser.

Mormorava Ortensia.... (Come bella!... Vestita di chiaro; un po'
riscaldata in viso; e si levò l'ampio cappello, e il sole la irradiò):

— Il maestro ha riferito al babbo che Mino non ha voglia di studiare
e che non passerà all'esame.... Non è da compatire? Ha sofferto anche
lui; ora si distrae. Il babbo questa volta è stato inflessibile.... Ma
— chiese forte — perchè dite che non è aria buona quaggiù?

— In primavera....

— L'aria! — m'interruppe Moser. — L'aria, sì, è sempre quella: un po'
pigra; ma buona anche qui, perchè, grazie a Dio, siamo in Italia!
Il resto, bambina mia, è mutato. Tutto mutato.... Non vedi? Io non
riconosco più nulla: mi sembra tutto vecchio!; fino quegli olmi giovani
là mi sembrano decrepiti.

Non pensava che invecchiato era lui.

— Anche la casa è sempre quella, dici tu, Sivori? Ammetto: «Salve,
dimora casta e pura!» Ma intanto il Biondo non c'è! la Pulicreta non
si vede! Bisogna cantare, invece, il _De profundis_?... Ohe, Rita detta
Pulicreta! Ohe tu che fosti il Biondo! Venite! Sorgete! Fuori!

E come Lazzaro all'imposizione di risorgere, il Biondo mosse la
testa fuor della porta, poi uscì del tutto con la berretta in mano,
inchinandosi al forestiere che fingeva di non conoscere. Moser rimase
fermo, a bocca aperta.

Diceva il Biondo:

— Io lo ravviso...., questo signore...., e non mi posso ricordare....
Corpo....! Direi che ravviso anche quella signorina lì; e sono certo,
certissimo di non averla mai vista! Certissimo!

Ma Claudio assalì il vecchio mentre faceva tal meditazione con le
palpebre basse e l'obbligò a scoprir le pupille:

— Sei tu davvero?! il Biondo?!

— Ma è lei?!... Claudio! Ah corpo!... il signor Claudio! Rita! Rita!
Venite a vedere chi c'è! Il signor Claudio! il cacciatore! l'amico
del signor Carlo....; — e intanto Moser per poco non lo schiacciava
abbracciandolo.

Ortensia sorrideva. Rise alla seconda scena, quando comparve la donna.

— Oh Vergine Santissima!: il signor Claudio!

— Oh Vergine Pulicreta!, come siete vecchia! Qua che vi abbracci anche
voi.... — E staccandosi da lei: — Una bella vecchietta, però! Camperemo
cent'anni, noi due!... Evviva!

E lei a ripetere: — Oh che matto! che matto!

Indi i complimenti alla signorina:

— Me ne rallegro tanto di vederla così bella! La mamma cosa fa? Sta
bene?

— Su, presto! Dammi lo schioppo! Due colpi, prima d'andar in paese a
trovar le vecchie conoscenze.

— Ma non si può, signor Claudio! È tempo proibito, adesso! — avvertiva
il vecchio.

— Dammi il «catenaccio» ti dico!

Il Biondo dovè portargli lo schioppo secolare, che Claudio chiamava il
«catenaccio».

Caricandolo — prima la polvere; poi la stoppa; poi i pallini, e ancora
stoppa — Moser brontolava:

— Questo almeno non è invecchiato!

— Badi, signor Claudio, che ci sono i carabinieri; il delegato può
credere che siano schioppettate di socialisti! — ammoniva ancora il
Biondo. — Ai tempi che corrono....

E io:

— Ti proibisco di tirare alle rondini!

Ne accennai il nido ad Ortensia.

— No! babbo! sii buono! — pregò essa con pietà che parve
improvvisamente ridestata in lei. — Hanno il nido!

— Lasciatemi fare! I rondoni sono scapoli!

E sparò contro una rondine, s'intende, senza colpirla.

Dopo che la colazione fu divenuta merenda e mentre Claudio e il vecchio
s'incamminavano verso il paese, io e Ortensia prendemmo il sentiero
più breve per giungere alla risaia. Ortensia non aveva notizia della
sciagura dello Zingaro; nondimeno evitai la parte ov'era stato il
«capanno» e la condussi a costa della landa, di dove più spaziava lo
sguardo. Ella guardava, con poche parole: io godevo che lo splendore
del giorno le penetrasse nello spirito. Mai più chiaro cielo; mai aria
più aulente e quieta; mai più vivaci fiori nell'aperta piana, in cui il
fieno maturava per la seconda falciatura.

La varietà dei colori assorgeva concorde dal verde come quella delle
voci in una sinfonia meravigliosa: giallo di stelline, crocifere e
ranuncoli; lilla di porrette; viola di morette, castagnole e salvie;
bianco di magnugole e nigelle, ravizzi e narcisi; rosa di ginestrine,
lupinella e trifoglio; rosso di serpillo, sorbastrella e papaveri;
porpora di graziole; cilestre e azzurro di giacinti e fiordalisi, di
poligole e buglasse....; e margherite da per tutto! Quante!

Di tratto in tratto Ortensia si chinava a spiccare un fiordaliso, o un
garofano, o un geranio campestre. Poscia tendendo la mano esclamò:

— Oh gettarsi là, in mezzo; a correre e cantare!...

— Va! — dissi io.

Ella sorrise triste:

— Non si può, senza calpestare.

Timidamente, nei tardi passi, io avvertivo che il suo sguardo era
pieno di ricordi. Ma il suo sguardo era triste, mentre in me pareva
approfondirsi la coscienza dello spirito, estendersi la capacità vitale
d'ogni senso, vibrare ogni minima forza a una sconosciuta armonia. Che
giorno!

Rapiva una letizia lieve quasi di sogno eppure tenace e valida; era
un'illusione suscitata e mantenuta dalla divina realtà intorno; un vago
desiderio, continuo, di continuo esaudito nel fluire degli attimi; e
più che la promessa della semplice felicità umana, ferveva nel sole,
nell'aria, nella terra palpitante di fecondità, una felicità certa e
immanente, naturale e sublime.

Ma Ortensia era triste....

Giungemmo all'argine. Quasi per frenare una sensazione troppo forte,
essa teneva la mano contro il cuore: attese prima di salire e disse: —
Qui l'aria mi sembra più greve.

— Anche pochi passi — diss'io — e saremo al serbatoio.

Di su l'argine mi domandò perchè la risaia era così divisa, in tanti
quadri.

Risposi:

— Perchè il vento non agiti l'acqua e l'acqua non rompa le pianticelle
ancora tenere.

— Ma dell'acqua ce n'è poca!

— L'acqua è ancora fredda, e, al contrario, la prima messe del riso ha
bisogno di caldo.

Eran dimande e risposte che protraevano altre dimande e altre risposte.
Io aggiunsi:

— V'immaginate la vita delle risaiole a strappare, ad una ad una, le
piante maligne, con l'acqua alle ginocchia, i piedi nel fango e il sole
che batte sulla schiena?

— Disgraziate anche loro! — E accennando: — Quegli alberi là?

— Sono i salici del serbatoio. Andiamo!

In breve fummo al luogo d'imbarco; lo schifo era legato a un piuolo....

— Mi fido poco io, di voi! — fece Ortensia, per un istante eccitata
dalla novità.

— Alla prova! — esclamai io sostenendola all'entrar nella barca; e
sciolsi la corda.

Ai primi colpi di remo, ella fu persuasa della mia valentia.

— Bravo! — Poscia guardando intorno mormorò quasi vinta: — Bello!

Infatti anche l'acqua sembrava riposare e godere in distesa azzurra,
chiazzata qua e là dal verde delle ninfee e sparsa di macchie, or
scarse or copiose in cannucce e giunchi, e chiusa all'ingiro dalle
sponde ombrose di salici; mentre la barca procedeva piano piano,
soavemente, per quella frescura.

Canerini di valle s'elevavano con un vocìo sottile, così lieto da
crederlo non voci di paura ma di più viva gioia nel volo.

Finchè la barca trovò adito in mezzo alla macchia più folta e ristette
dove l'acqua, bruna bruna sotto l'ombra, rivelava un brivido, al rezzo.

Udimmo uno sparnazzar d'anitre e di folaghe; poi, silenzio.

— Restiamo un poco? — io domandai.

— Sì.

D'improvviso, Ortensia esclamò: — Avete sentito?

Dopo un fruscìo d'ali e di fronde udimmo un richiamo.

Io allora feci avanzare la barca, perchè ella rimovesse le fronde. E
gettò un grido di meraviglia.

Un nido di folaghe....

Ma era giunta, finalmente, l'ora. Ella lo sentiva; io ebbi un
tumultuoso risveglio di tutto il passato: propositi, prove di
abnegazione, battaglie; vittorie angosciose; angosce di lontananza;
tormenti di gelosia; rimorsi; disperazioni; speranze; tutto, tutto
sarebbe stato inutile se io in quell'ora non avessi vinto!

Abbandonati i remi afferrai la destra di Ortensia; la interrogai a
lungo con lo sguardo prima di parlare.

Ella sostenendo il mio sguardo aspettò le parole che non poteva più
evitare.

— E la spiegazione?

Arrossì. Chiese, risoluta:

— Volete soffrire? farmi soffrire? Ebbene, son pronta! Dite dunque,
dite! Che cosa volete sapere da me?

— Perchè siete così mutata con me? Perchè mi guardate con diffidenza?
Perchè non vedo più nei vostri occhi la luce d'un tempo? Perchè,
Ortensia, mi hai detto che non ci comprendiamo più e non comprendi
tutto il bene che io ti voglio?

Stringevo la sua mano con tremito convulso. Nella mia attesa doveva
trasparire il timore d'una grande speranza che stia per mancare, di una
disperazione forse che stia per prorompere: ella ritrasse la destra,
la passò su la fronte come a diradare e schiarire una folla d'idee
confuse; poi, pallida, ma con voce più ferma della mia:

— Sono mutata: è vero; ma non solo con voi, con tutti! Vi guardo così,
come dite, perchè vi temo.

— Che male...? — Volevo dire che male potevo farle ancora.

M'interruppe:

— Vi temo perchè v'illudete e la vostra illusione ci renderà più
infelici tutti e due. Sì: non ci comprendiamo più. V'illudete!
Credete che io possa tornare quella di una volta.... È impossibile!
Riflettiamo, Sivori: che ero io una volta? Sciocca, ero. Dopo che la
mamma fu guarita — vi ricordate? — mi pareva che avessero creato il
mondo apposta per me, per la mia felicità. Quella mia spensieratezza,
quella mia gaiezza vi fece vedere in me una ragazza diversa dalle
altre.... Ma v'ingannaste: ero una cervellina come tante altre. Solo,
avevo molto cuore. Voi mi attribuiste più intelligenza di quella che
avevo e non conosceste il cuore che avevo: da qui tutto il male.

— Ah no! Se non avessi conosciuto il tuo cuore non avrei sofferto
tanto; non ti avrei amata così! Tutto il male fu nel mio amore che
non seppi nascondere; questa fu la mia colpa! Ma l'ho scontata....
Ortensia, Ortensia! Quanto soffrire! Se io fossi stato più forte, se
non ti avessi indotta ad amarmi, la passione non avrebbe fatto cattivo
un uomo che forse non era cattivo; non dovrei incolparmi della rovina
di tuo padre....

— Non è vero....

—.... e tu forse.... — almeno io lo desiderai allontanandomi da te....
— tu saresti stata felice!

Ella appuntò l'indice della sinistra verso i miei occhi.

— Vedete? Ecco come mi avete conosciuta! Pensate anche adesso che io
avrei potuto amare un altro come amai voi! Anche adesso ignorate il
bene che vi ho voluto.... È una crudeltà! un'offesa! Mi difendo, ora!
Dovete sapere tutto il male che mi avete fatto!

Sempre più concitata e pallida riprese:

— Sentite! Vi amavo fin da bambina! Per quello che udivo dire di voi
da mio padre, da mia madre, vi avrei amato anche se non vi avessi
mai visto; ma vi conoscevo. Ragazzetta, quando si parlava d'amori e
di nozze, dicevo: «Voglio sposar Sivori». A diciassette anni, quando
v'aspettavamo a Valdigorgo, dicevo: «Sono grande! sono una ragazza!,
ma non voglio pensare a nessun altro che a Sivori, voglio pensare
sempre a lui. Nessuna donna potrà mai dirgli, a Sivori, quel che gli
dirò io un giorno: ho pensato sempre a voi; non ho mai pensato che a
voi!» Veniste. Eravate così triste; infelice, malcontento di tutto.
E mi diceste se volevo essere io la vostra sorella. Sorella! Avevo
udito dirvi che bene sarebbe stato per voi quest'affetto; e mi parve
una cosa sublime. Fui felice a scorgere il bene che vi facevo. Ma ero
tanto inesperta! A poco a poco il mio affetto mutava, diveniva quale
doveva essere, come era prima, ma più grande, molto più grande! E mi
accorsi che anche voi mi amavate di più, in un altro modo. Oh allora!
Il mio amore, diventò così grande che il bene di una sorella era nulla
al confronto, era uno scherzo; un amore così grande che m'impauriva.
Io vi amavo in modo che mentre sembravo così coraggiosa non osavo
parlarvi, molte volte! molte volte tardavo a cercare di voi e avrei
voluto nascondermi; e non potevo più vivere senza vedervi. Era un
amore in cui entravano molte fanciullaggini, molte sciocchezze, forse;
ma in cui c'era anche dell'orgoglio, della fede. Non pensavo più che
poteste sposarmi: ve lo giuro! Mi bastava sapere che voi mi amavate.
Non so esprimere quel che provavo: c'era in me una vita diversa,
più forte.... Io, tanto inesperta, ingelosivo del vostro passato, io
dubitai di non amarvi abbastanza! Così vi amavo! E mi abbandonaste! Non
aveste pietà di me.... Speravate che io vi dimenticassi? Il martirio
cominciò invece con la vostra partenza! Non trovavo ragione del vostro
abbandono. Le parole che mi diceste di ritorno dalla messa erano state
un pretesto.... Come potevate credere, voi, che io potessi amare un
altro? Un pretesto! Forse voi non volevate per moglie una giovinetta?
Ma voi mi amavate: l'avevo visto! Il nostro amore, l'amore come io lo
pensavo non doveva avere paure o riguardi: era un pretesto anche la
differenza d'età! Perchè dunque? Voi nascondevate il vostro amore ai
miei; pareva un delitto.... Ebbi un dubbio....

— Quale? — domandai ansioso, con un brivido nelle vene. (Non era,
forse, un dubbio suscitato dalla calunnia di Anna,: che io fossi stato
l'amante di sua madre?...)

— Dubitai aveste, lontano, una donna amata.... Mi sarei uccisa di
rabbia; ma anche questo sospetto cadde. Il mio amore era superiore a
tutto; doveva essere il solo, il vero amore anche per voi; e avrebbe
dovuto infrangere ogni vincolo. Ridete! Mi appigliai a un'idea stupida:
che mi aveste messo alla prova.... Mia madre si maritò a diciott'anni;
quando io avrei la stessa età, sareste tornato per chiedermi ai miei in
isposa. Pazza addirittura: vi aspettavo per il dì del mio compleanno!
In questa speranza avevo ore di tal gioia, di tal fede che mi pareva
di essere felice come da bambina. Ma queste furon poche ore; quante ore
invece furono atroci!

A questo punto Ortensia passò di nuovo la mano su la fronte e disse:

— No. Son cose che non posso, non debbo confessarvi!

— Parla! — gridai io riafferrandole la mano e dimostrando con che
passione l'ascoltavo. — Debbo saper tutto il male che t'ho fatto!

— Ma non tutto il male che m'han fatto gli altri.

Col brivido di pocanzi insistetti:

— Gli altri: chi? Anna Melvi? L'ho immaginata la sua perfidia....
Parla; di' tutto!... Voglio saper tutto!

— No! — ripetè. — La perfidia di Anna aveva del resto, lo stesso motivo
del mio dolore, della mia disperazione. Anche per lei c'era un mistero.
Perchè mi abbandonaste?

Gli occhi d'Ortensia mi fissavano con intensità.

Vedevo orrore nelle sue rimembranze le pensai ch'ella mi rinnovasse
quella dimanda, conoscendo interamente la malignità di Anna. La fissai
a mia volta, e adagio, con voce divenuta sicura, e con la forza della
coscienza, le dissi:

— Ortensia! Io sono un miserabile risorto alla vita. Ma non si risorge
alla vita senza riacquistare una fede. Almeno questo credo: che mia
madre non sia morta del tutto. Il suo spirito aleggia forse intorno a
noi. Ella forse mi ode. Ebbene: per l'anima di mia madre che io credo
m'accompagni oggi teco, come in un consenso d'amore, per l'anima di mia
madre io ti giuro, Ortensia, che t'abbandonai solo perchè il mio amore
non ti rendesse infelice, perchè tu fossi un giorno sposa felice d'un
altro!

Un sorriso o uno spasimo prevenne su le labbra di Ortensia, queste
altre parole:

— Ne io nè Anna potevamo credere a tanta generosità, a una rinuncia per
beneficenza! Io avevo desiderato di morire.... Avevo messo l'amore a
pari della morte: non potevo metterlo a pari dell'interesse! E Anna....
Oh Anna spiegava le cose dal punto di vista della sua bassezza....
— Così dicendo chinò il viso e si strinse convulsamente le mani, per
frenarsi. Ma non potè non soggiungere: — Io non l'ascoltavo, Anna; però
l'udivo e le sue parole eran veleno che m'entrava nel sangue.... Voi
credete d'avere indovinato qualcuna delle sue insinuazioni? Che! furono
piccoli morsi, soltanto, nei primi mesi. Dopo, diventarono ferite che
mi squarciarono il cuore.

Tacendo di nuovo Ortensia accrebbe in me l'impressione del suo strazio.

Ma d'un tratto, con l'eccitazione a cui già l'avevo vista abbandonarsi
a Valdigorgo, proruppe:

— Sì: avete ragione! Dovete saper tutto! Il vostro giuramento accresce
i miei rimorsi, ma c'è la vostra parte di colpa da chiarire! Anna —
sentite — mi diceva: «Sivori ti ha abbandonata?» Non le rispondevo;
scuotevo le spalle. Essa sorrideva. Eppoi, dopo qualche tempo: «Sivori
è rimasto fedele a qualche antica fiamma». Il mio interrogarla,
conoscere la verità a prezzo del mio stesso dubbio! E che ne sapeva
lei? Avrei voluto sangue; e tacqui sempre. Essa lasciò passare qualche
tempo, eppoi: «Hai finalmente scoperto il mistero?» O mi compiangeva
ridendo: «Povera bambina!» Finchè disse: «Hai scoperto che l'antica
fiamma di Sivori non è a Berlino?», e disse questo in un modo, in un
modo.... Alludeva a persona vicina, a persona che io conoscevo. A chi?
a chi? Un'«antica fiamma».... Ah un pensiero orribile mi attraversò
la mente! Non volli più vederla, colei, perchè ogni sua parola mi
richiamava quell'idea orribile.... Mi accordai con Marcella per
allontanare Anna da casa nostra. Ma incominciò la lotta che doveva
durare non solo giorni; dei mesi! Pensavo: Sivori dice che il mondo
è fango. C'è tanta cattiveria al mondo che Anna forse.... s'è intesa
d'infamare mia madre? È impossibile! Chi non conosce che donna è mia
madre? Con tutta l'anima respingevo il sospetto...., il solo sospetto
che si potesse infamar mia madre. Capite? Questo solo sospetto! Ed era
nulla! Temei, sperai impazzire perchè una voce diabolica mi suggeriva
tutto quello che dicevate voi, esperto del mondo: al mondo tutto è
brutto; tutto è finzione, menzogna! Ma se questo era vero.... Ecco,
Sivori, a che fui condotta! Orribile! Era un'idea che mi balenava
coi ricordi del vostro pessimismo, della vostra sfiducia di tutto
e di tutti. «Se il mondo è fango.... non potrebbe esser vero....
quel che sembra dir Anna?» Che martirio! Se mia madre avesse visto,
allora il mio martirio! Ma l'idea assurda, atroce dava la spiegazione
del mistero: «Ecco perchè Sivori m'ha abbandonata!» Quante volte mi
gettai nelle braccia della mamma per accarezzarla, per sentire il suo
cuore, che mi perdonasse! E quante volte vi avrei scritto: — Carlo!
impazzisco.... Tornate!... — Mi pareva che al solo vedervi mi sarei
purificata l'anima e vi avrei perdonato tutto il male che mi avevate
fatto, tutto il male che mi avevate insegnato!

Non resse più oltre; nascosto il viso con le palme, Ortensia
singhiozzò. Io la pregavo, la scongiuravo di perdonarmi; non potevo dir
altro: — Perdonami.

Ma furon pochi istanti; senza badarmi, volle pur dire come nel suo
cuore aveva salvata la virtù di sua madre.

— Lottai; vinsi. Mi svegliai dal sogno. Avevo sognato che la vita,
brutta per tutti, sarebbe stata bella per noi, per il nostro amore.
In realtà, voi non mi avevate amata; mi eravate affezionato soltanto:
sorellina! Non era stato dunque un abbandono, una fuga: era stata
semplicemente una partenza, la vostra. E la malignità di Anna non aveva
altro scopo che affliggermi per la simpatia che mi dimostrava Roveni.
In realtà, io ero stata malata, ero malata; ma guarirei. Povera mamma!
Una santa! Però dovevo imparare anch'io a stare al mondo! Non dovevo
toglier subito ogni speranza a Roveni; e cercai di sopportare le sue
maniere; di vincere l'antipatia che a poco a poco suscitava in me.
Ma quando tentò d'imporsi con le minacce, quando tentò di profanare
il segreto dell'anima mia, gli risposi no! Ricaddi; lottai di nuovo;
dubitai di non guarire mai più e invocai una sventura. La desideravo
per sottrarmi a quel martirio; per avere un dolore diverso.... Vi ho
amato?

— Povera Ortensia! — io mormorai, con un nodo alla gola.

— La sventura venne. Voi tornaste. E io vinsi ancora: con la coscienza
tranquilla potei chiamarvi fratello.... Non avreste dovuto esser altro
per me; non sareste più altro. Così avevate voluto voi un giorno, così
vi ripetei. Lo stesso vi ripeto oggi.... Dunque che pretendete?

— Che tu mi perdoni....

— Vi ho già perdonato.

— Non mi basta!

— Io ho per voi la gratitudine di una sorella che vi deve più della sua
vita!

— Non mi basta! — gridai affannoso, fuori di me. — Non mi basta
perchè io t'amo come tu mi amavi un tempo; e tu devi amarmi come io ti
amo! Per il mio amore devi amarmi; per tutto quello che m'hai fatto
soffrire, e non sai; per tutto quello che t'ho fatto soffrirei! Devi
amarmi per queste lagrime; per le ferite che m'hai inferte oggi; per
la debolezza che un tempo mi faceva temere e desiderare la morte e
per la forza con cui oggi ti chiamo alla vita! Io debbo la vita a
te; ma tu non hai il diritto di togliermela: me l'hai data non solo
a prezzo d'amore, ma di dolore! Quando l'esistenza m'era divenuta un
peso inutile, per te riacquistai la facoltà di amare; ma appresi anche
che c'è qualche cosa di più alto dell'amore: il dolore. Mi sollevò il
dolore; mi diede forza il dolore, mi diede fede e bontà il dolore! Ecco
perchè devi amarmi come ti amo, come mi amavi!

Scuoteva il capo. Senza guardarmi mormorò:

— Sono forse in preda di una malìa? Mi pesa sul capo una maledizione?
Credetemi, Carlo! non posso più amare così; non sono più degna di
essere amata così! Nel cuore alle volte mi par d'avere una pietra, un
pezzo di ghiaccio; mi pare di essere condannata a un'eterna tristezza.
Quei fiori che abbiamo visti laggiù come son belli!: ma non per me.
Oggi è una giornata meravigliosa: ma non per me. Voi siete buono: ma
non per me.... Ho nell'anima la vostra tristezza d'un tempo; la vostra
disperazione.

Con le mani nei capelli esclamai:

— Adesso capisco tutto il male che ti ho fatto! — Vedevo la distruzione
di quell'anima; irreparabile.

Meglio morire!

Oh morire tutti e due!...; travolgerla meco nel lago!...

Essa disse:

— A mio padre gli han confitto le spine nella fronte, ma poi gli han
detto: sei una vittima. A mia madre le han gettato il fango addosso;
ma lei lo ignora. Io sì che ho ingoiato tutto il fiele.... Come potrei
amare? Che moglie, che madre sarei io? Che dovrei insegnare, io, ai
miei figlioli? A odiare! Ho l'odio nel sangue, Carlo! Non posso più
piangere.... E volete che ami!

.... Travolgerla meco nel lago. Finire!

Di contrasto il pensiero mi ricorse a Eugenia.

— Tua madre.... Tua madre sa.... di me?

— Sa il bene che vi volli....

— Dunque anche tua madre benedirebbe il nostro amore!

Ortensia sembrò non udirmi. Immobile, tendeva lo sguardo, come perduto
innanzi a sè, all'orizzonte. Il sole calava sanguigno e l'acqua ne
rendeva quel rossore di sangue. A un tratto....

— Ortensia! — gridai — Ortensia! — l'invocavo ebbro di gioia. Non
m'ingannavo!

I suoi occhi risplendevano dell'antica luce....

Disse piano:

— Vi ricordate, quand'ero ragazzetta, quel giorno che ci sorprendeste
sul prato del convento? Vi lasciammo lassù, solo. Ma io tornai da
voi.... Era un tramonto così.... Come ero felice, allora!

Scoppiò in pianto dirotto. Salva! Io la trassi al mio petto, al mio
cuore: salva!

E i miei baci ricuperarono quell'anima.




VIII.


In piedi su la porta di casa, con le mani ai fianchi, la Rita era
contemplata di sottecchi dal marito, che col naso e i bargigli più
rossi del solito e la berretta un po' disorientata, le sedeva di
fronte.

In quell'accordo idilliaco i coniugi aspettavano tornassi dall'aver
accompagnati gli ospiti alla ferrovia per ammettermi al discorso, che
ad essi suggeriva un'idea contemporaneamente venuta al loro pensiero.

Non sospettavano che la stessa idea fosse venuta anche a me; e a
meravigliarli già bastava il fatto di esserne illuminati ambedue in
una volta. Anzi la combinazione avrebbe avuto del miracolo se in essi
fosse stata minor opinione della loro furberia e pratica del mondo.
Però anche ai furbi bisogna prudenza quando hanno da aprir gli occhi a
chi li tien chiusi di sua propria volontà.

E per aprir gli occhi a me, lui, il Biondo dagli occhi soppiattati,
cominciò a dire alla moglie:

— Il signor Claudio dimostra più anni di quel che ha.

La moglie assecondava.

— Sicuro!; lo dico anch'io; è sempre un matto allegro; ma ha fatto i
capelli bianchi.... Eh, a stare al mondo!...

— Un uomo troppo buono. Lo so io se ha del cuore! Quando gli ho detto
della vedova dello Zingaro è andato subito al portamonete.... M'ha dato
troppo, vi dico!

— Il Signore gliene renderà merito; gli farà crescer bene il figliolo;
gli mariterà bene anche quest'altra figliola.

Pausa. Eppoi il Biondo, accomodandosi la berretta e sollevando le
palpebre verso di me:

— Che bella ragazza!

— Bella e buona — aggiunse la Rita.

Io domandai:

— Come fate a saperlo che è buona?

— Si vede!

— È figlia di suo padre!

— Sta a vedere che il signor Carlo verrà a dirci lui, adesso, che è
cattiva!

La Rita, così dicendo, rideva.

Proseguivano:

— Ha degli occhi che parlano.

— Ehm! Non vorrei io che invece di lei, poverina, fosse cattivo
qualchedun altro con lei!

— Cosa intendete dire? — domandò, furbo, il marito.

— Niente! niente! Una mia idea....

— A Molinella — affermò il Biondo — non c'è mai capitata l'uguale. Ce
n'è, qui, delle ragazze che hanno una bella dote? Ma tutte bùggere!
aria! fumo!

— La più bella dote sta nell'affezione....

— Bene! Ho un'idea anch'io, se volete saperla: che l'affezione c'è, a
quest'ora, e come! Con quegli occhi che parlano.... Si vede!

— Ma siete matti da legare! — gridai io, finalmente. Press'a poco con
lo stesso tono avevo dato un giorno dello sciocco al cavalier Fulgosi.

E la Rita: — Non ve l'ho detto che il cattivo questa volta è lui, il
signor Carlo?

— Ma non sapete — gridai di nuovo — che potrei essere suo padre?

A questo grave argomento la Rita oppose un proverbio: «Se il
marito non è in età, la moglie giudizio non ha». E il Biondo oppose
un'argomentazione che tagliava la testa al toro, meglio dei proverbio:

— Se lei, signor Carlo, avesse i miei anni, poh! avrebbe ragione
di pensarci su; ma se io avessi suoi...., ah! corpo di....! non ci
penserei su tanto!

Quindi la Rita avanzò di due passi verso me parlando più seriamente che
mai.

— Vuol campar sempre solo come un cane? Quando siam morti noi, chi ci
ha più, al mondo?

— Dove vuol trovarla una ragazza così a ragione? — insistette il Biondo
alzandosi e avvicinandosi anche lui per stringermi con la moglie come
in una tanaglia.

Io finsi un principio di resa.

— E se la ragazza non mi volesse?

Peggio che peggio! Non concepivano nemmeno che una donna potesse
rifiutar la fortuna di essere posseduta da me.

— Se questo fosse — disse il Biondo — mi sbattezzerei, quant'è vero Dio!

E la Rita scuotendo le spalle e abbandonandomi alla mia cattiveria:

— Ma lasciatelo cantare! Credete che non lo sappia che è innamorata
cotta, la poverina?

Però il Biondo e la Rita sarebbero stati meno entusiasti di Ortensia
quando avessero conosciuta questa lettera, che ricevevo il giorno dopo:

      _Carlo_!

  Vi ho promesso di scrivervi, ierisera, ma non vi ho detto il
  perchè.

  Io vi voglio bene, vorrei correre da voi, dirvi: sono vostra per
  sempre e saremo felici!

  Ma per quanto saremmo felici? Con quali dolori saremmo condannati
  a scontare la nostra felicità? Non di voi diffido! non di voi!
  Diffido di me e del destino. Non è debolezza che mi trattiene,
  credetemi, Carlo! È forza, è resistenza; perchè io non voglio
  veder soffrire per me, per causa mia!

  Mi direte che saremo più infelici a non essere congiunti, a vivere
  separati così, poichè ci vogliamo bene; direte che io non vi amo
  come mi amate voi. Invece io sono orgogliosa del vostro amore e
  vorrei abbandonarmi a voi senza più temere, per la vita e per la
  morte!

  Ma ora sento d'aver fatto più male io a voi che voi a me e temo
  di dovervene fare ancora. Temo, temo..., e vi scongiuro Carlo:
  riflettete! non sono più quella di una volta. Che non dobbiate
  pentirvi! Ve ne scongiuro piangendo, ora che posso piangere!

Ah per voi due, Biondo e Rita, questa ragazza ha meno giudizio di
quel che pareva? Per voi, quando una ragazza ha chi le discorre di
buon animo e lei gli vuol bene, non ci dovrebbero più essere tante
dubbiezze?

Ortensia non dovrebbe piangere, ma cantare a squarciagola, come ai
vostri vent'anni, o Rita?

Ebbene; sentite, cari vecchi! Io vi assicuro che Ortensia diventerà mia
moglie!

                            . . . . . . .

(E Roveni?)




IX.


La mia gran fede, che aveva riscossa e commossa quell'anima, la
riscaldava a poco a poco.

Diverse espressioni ricorsero nelle sue lettere che significavano in
lei il prossimo, compiuto ritorno a sè stessa. Questa, per esempio:

  Ho sognato che mi passavi una mano su la fronte e così mi toglievi
  ogni antico male, ogni brutto ricordo. La dolcezza del sogno m'è
  rimasta tutt'oggi nelle vene; mi è parso di sognare tutt'oggi e di
  vivere in uno splendore.

Le mie visite non erano frequenti. Essa mi imponeva lo stesso riserbo
che per il passato. Perchè?

Diceva: — Voglio aver la consolazione di dire io al babbo: «Io sono più
ostinata di te, ma Sivori è più ostinato di noi due insieme! Si è messo
in testa di sposarmi, e bisognerà cedere!»

Quando direbbe ciò?

Oh anche in questo indugio, che sembrava un capriccio, c'era tanta
delicatezza! Prima di tutto io comprendevo tacitamente il perchè voleva
rivelar lei al padre il nostro segreto.

Per quanto ottimista, Claudio come resterebbe se la notizia gli venisse
da me o se Eugenia gli dicesse: — Sivori domanda la mano di Ortensia?
— D'un amico come me non era da dubitare gli domandassi in moglie la
figliola in compenso dei quattrini che mi doveva; ma, insomma, per
quei maledetti quattrini gli potrebbe essere amareggiata una gioia che
Ortensia sperava piena e perfetta se lasciassi fare a lei.

Poi Ortensia non aveva torto del tutto quando esclamava:

— Abbiate pazienza, signor dottore! Volete che i miei credano che sono
tornata buona solo per voi? che torno allegra, solo per voi, che non
penso che a voi?.... Ho dei rimorsi — aggiungeva più piano. — Con mio
padre, quando si sforzava di nascondere il suo dolore, ero sgarbata
e urtante; avrei voluto vederlo soffrire come soffrivo io. E con
la mamma, quando mi ribellavo alle sue parole di conforto, alla sua
rassegnazione? Mi ricordo di certe sue occhiate che adesso mi sembrano
quelle di una povera creatura ferita a morte, tant'ero irritata,
cattiva!... No, Carlo: è troppo presto dire a lei e al babbo che sono
disposta ad abbandonarli. Lasciamo passare almeno qualche mese, che
s'avvezzino un po' a questi luoghi, a questa solitudine....

— Ma credi che tua madre non ci legga in faccia il nostro segreto e non
ne goda? — le dicevo io.

— Non importai Vorrei anzi che indovinasse tutto; anche la nostra
riserbatezza. Così si abituerà meglio all'idea del mio abbandono.

.... Io andavo alla Ca' Rossa due o tre volte la settimana.

O di giorno o di sera, erano ore di felicità.

Ivi, alla Ca' Rossa, avanzando l'estate, mi ristoravo in quella
frescura spirituale che v'infondeva la novella quiete.

Ortensia m'appariva più bella nella veste umile, con il lungo grembiule
attinente alla persona ardita e disinvolta; e la gola, che sorgeva
bianca dal corpetto un po' scollato, e la nuca scoperta sotto l'onda
dei capelli copiosi strettamente raccolti, davan cenno di forme che la
salute rifiorendo renderebbe in breve tempo perfette. Più era lieta se
colta in faccende di massaia o di giardiniera. Perchè già il lazzeruolo
proteggeva una corona di molti vasi in cui era solo da temere l'eccesso
dell'acqua che Mino v'impartiva; ed erano questioni con la sorella,
che pareva averli inventati lei i garofani e i gelsomini e l'arte di
coltivarli!

Dall'altro lato della casa schiamazzavano galline in un piccolo
recinto, e Ortensia sperava ricavar tante ova da farne spedizione fin
a Milano; ma un _cocodè_ poco naturale rivelava spesso che Mino a ber
le ova cantava con la stessa gioia che le galline a farle. Ah quel
Mino! A sentir lui non gli piacevan solo le ova fresche; gli piaceva
anche l'astronomia. Nell'infinito riscintillamento di una sera senza
luna accennai ad Ortensia massaia che anche in cielo passeggiava una
chiocciola con un drappello di pulcini; e Mino cominciò a pretendere
gli dicessi i nomi di tutte le stelle: tutte!

Infatti, oltre che la Stella Polare gli insegnai a riconoscere la
smeraldina Vega e il rubicondo Antares, Arturo e il Delfino, e, benchè
pianeti, Marte e Giove.

Disgraziatamente gli esami di Mino pretendevano ben altro!; e durante
il giorno egli faceva altro che studiar grammatica, aritmetica e
storia: martellava, inchiodava, impiastricciava dei più vivi colori
certi fogli che avrebbero sbigottito fin un pittore impressionista.
Incarcerato nella sua camera, vi declamava per cinque minuti i verbi
irregolari o la costituzione di Servio Tullio; poi governava una tribù
di formiche restìe ai suoi ordini. Redarguito, rispondeva piangendo
d'aver appreso a scuola che chi studia troppo, muore; e poichè il
troppo è relativo all'indole e al giudizio delle persone, asseriva
in coscienza che studiare due ore al giorno era per lui uno sforzo;
e gliene doleva sinceramente perchè avrebbe voluto diventar ingegnere
navale o ufficiale d'artiglieria.

Di conseguenza, a luglio fu bocciato agli esami in tutte le materie
(in astronomia non l'interrogarono). Dopo di che gli pesò addosso la
minaccia di essere messo in collegio se non riparasse in autunno.

Perciò avrebbe studiato in luglio e in agosto più di due ore al giorno,
a costo di morire, se per distrarsi dalla pesante minaccia del collegio
non avesse anche studiato la marcia reale al suono di un'ocarina di
terracotta, e se non avesse dovuto perfezionarsi al tiro al bersaglio
per divenire un bravo ufficiale d'artiglieria.

Mio buon Mino!




X.


.... L'8 settembre, giorno di festa, Ortensia mi scriveva:

  Sono felice, oggi! Se tu fossi qua, Carlo, saresti felice come me
  a vedere che oggi io sono proprio quella d'una volta. Domandalo
  alla mamma se non corro e canto e non l'abbraccio così forte
  che essa è costretta a dirmi, come allora, cervellina! Tutto il
  brutto è passato; non mi ricordo più di altro che ti voglio molto
  bene, che vi voglio tanto bene a tutti e che.... Zitto, signor
  dottore! Mi guardo nello specchio; vediamo la sposa.... Poh!;
  non c'è male.... Il merito sai di chi è? dell'aria e della festa.
  Non senti anche tu che la festa è nell'aria, oggi? Dottore, se vi
  vedessi sorridere da incredulo mi dispiacerebbe, perchè io alla
  messa ho pregato per la nostra felicità e perchè sento proprio
  che la mamma ha ragione; bisogna aver fede. In questi luoghi
  cantano le litanie in un modo malinconico; eppure quando le donne
  e i ragazzi hanno finito il canto, mi pareva che tutti dovessero
  essere felici come me.

  Quando siamo tornati dalla chiesa io e Mino, il babbo ci è venuto
  incontro tutto allegro anche lui e mi ha domandato: — Sivori viene
  oggi?

  Tu forse sospetti che egli cominci ad aprir gli occhi? No, no! sta
  sicuro! Solo non può ammettere che si stia allegri in casa senza
  la tua presenza. Gli ho detto che verrai domenica.

  — Domenica non è oggi, — ha brontolato lui — e mi pare anche a me
  che questo sia vero.

  Oggi avresti dovuto esser qui! Ma chi sa che prima di sera.... Se
  giungi, dico tutto al babbo, oggi....

  P. S. Invece di te è arrivata una lettera di Marcella che annunzia
  per sabato o domenica la sua venuta con Bebe e con.... Non te lo
  dico con chi verrà invece di Guido; no e no!

  La venuta di Marcella mi darà più forza per aprir gli occhi al
  babbo e per salvar Mino dal collegio.

  Non voglio che restino qui soli, quest'inverno, i nostri vecchi!

E chi pensava più a Roveni?




XI.


Colui il quale invece di Guido accompagnò Marcella a trovare i suoi
era, manco a dirlo, il cavalier Fulgosi. Ma per che complesse vicende
famigliari la gelosa signora Fulgosi se n'era andata in licenza a
Varezze con il tenente Piero suo figliolo, lasciando o relegando
il marito a Valdigorgo? Forse la sua fosca gelosia s'era spenta al
brillare delle spalline figliali? O la gloria delle figliali imprese
l'inteneriva come l'avevano inasprita un tempo quelle del marito, e
lui, il cavaliere, godeva di una relativa e nuova libertà? O con quali
finezze diplomatiche giustificava egli le sue scappate da Valdigorgo a
Milano e meritava il permesso d'accompagnar Marcella a Bologna?

Non so e non m'importa rispondere; so che il cavaliere m'accolse alla
Ca' Rossa con tutti gli antichi segni di deferenza e ammirazione. Mi
avvertì subito che la scienza aspettava ansiosamente il profitto dei
miei studi sulla malaria, o la pellagra, o il tifo, o il socialismo,
o qualche altra malattia fisica o morale o sociale per cui mi fossi
umiliato a medico condotto a Molinella.

Io intanto ammiravo lui. Con risoluzione eroica egli aveva raso dal
mento e dalle ganasce la stopposa barbetta, conservando solo, per un
più adeguato uso della tintura, gli esili baffi; e i capelli lasciati
crescere dove ce n'erano e appiccicati a ricoprire, con economia, la
lacuna nel bel mezzo del cranio, gli facevan da parrucca. Rideva ora a
bocca un po' più stretta per attenuare la novità di qualche dente. E
anche l'abito bigio, attillato, e il gilet bianco e il ventaglietto,
che gli risparmiava troppe assidue contemplazioni di sè medesimo
nello specchio del pettinino, gli conferivano un'aria di baldanza tra
giovanile ed estiva.

Marcella, la florida Marcella, trovò opportunità a narrarmi che
partendo da Milano il cavaliere s'era messo in mente d'apparire, agli
occhi dei viaggiatori ignari, quale suo marito e padre del bimbo. In
vagone egli aveva discorso in modo da evitare l'uso del _lei_, e fino
a un certo punto c'era riuscito. Ma quando Marcella aveva udito uno
dei compagni di viaggio susurrare a un altro: — Che moglie giovane ha
quel vecchietto! — aveva essa rotto l'incanto dicendo, per una dimanda
qualsiasi: — Scusi, cavaliere....

Egli però si era consolato ad ogni stazione con l'esporre dallo
sportello il bambinone, che accarezzava paternamente senza timore di
passare per nonno.

A dir vero la timida Marcella, che rideva così di gusto, si era fatta
ardimentosa! Ne diede prova anche più vivace mentre io e Ortensia ci
rubavamo il suo Bebe. Ortensia pareva divorarlo a baci fragorosi, ed io
glielo rapii.

— _Tivovi_! _Tivovi_!

— Vuoi più bene a Sivori o alla zia? — gli chiese la madre.

Risposi io ch'egli voleva più bene a _Tivovi_, perchè lo baciava meno
forte e non gli faceva male e lo faceva trottare su di un ginocchio.

— Già! — esclamò Ortensia fingendosi irritata meco: — io faccio del
male anche quando faccio del bene? Cattivo! Oh come è cattivo Sivori!

E Marcella:

— Chi non vi conoscesse direbbe che siete cane e gatto, voi due!

Dimandò Ortensia:

— Ci conosci, tu?

— E come! Tutti e due.... (si battè coll'indice in mezzo alla fronte
per dire che avevamo entrambi poco giudizio). Se vi metteste d'accordo,
una buona volta!

— Faremmo una pazzia sola — io dissi ridendo.

— Ma la fareste finita: sarebbe ora!

Guardai Ortensia. Ella esclamò:

— Io non voglio, farla finita! Sempre cane e gatto noi due! E il gatto
sono io!

Soffiava contro al bambino e lo minacciava con le unghie.

Egli mi sfuggì, per rincorrerla.

Allora Marcella mi susurrò:

— Se il babbo non fosse cieco, o io potessi parlare....

— Zitta!

— Sì, sì: starò zitta; ma è ora di finirla! Aspettatevi un tiro
birbone, Sivori!

Ed io m'aspettai il tiro birbone. Chi m'avrebbe mai detto che Marcella
me ne giocherebbe non uno ma due, e uno più ardito dell'altro?

Dopo colazione, Bebe e il cavaliere — che ci promise una grande,
strepitosa notizia per l'ora del desinare, _entre la poire et le
fromage_ — andarono a godersi un meritato riposo; e mentre Ortensia
attendeva a faccende e Claudio e Mino conversavano fuori all'ombra con
Cleto l'ortolano, Eugenia mi disse che lei e Marcella avevano una cosa
da dirmi.

Marcella m'aspettava nella camera da pranzo. Su la tavola era un
piccolo pacco e a quello ricorsero gli sguardi delle signore, che
sorridendo l'una all'altra non mi celavano un grande imbarazzo.

— Parlo io o parli tu? — chiese Eugenia alla figliola.

— Tu, mamma. Sivori mi mette sempre un po' di soggezione.

— Poco fa non si sarebbe detto — osservai io, ridendo. E Marcella:

— Ma adesso si tratta di tutt'altra cosa!

— Che cosa mai?

Eugenia cominciò:

— La notizia, che il cavaliere ci ha promessa speriamo sia bella, ma
è più bella questa che vi diamo noi ora. Grazie a Dio, Learchi s'è
riconciliato con Guido.

La figliola scosse il capo:

— No, mamma; non cominci da quello che importa di più a me e a Guido.

E rivolgendosi a me:

— Anche voi dovete esservi meravigliato che Guido non facesse nulla
per mio padre, quando avvenne la disgrazia. Allora tutti i rimproveri
cadevano su di me. Ortensia....

— Questo è inutile — interruppe Eugenia. — Basta che Sivori sappia la
minaccia di tuo suocero....

— Appunto! Noi non lo dicevamo, ma mio suocero aveva minacciato di
diseredare Guido. Avete capito? Odiava tutti; me più di tutti, e la mia
creatura....

Necessariamente Guido non aveva potuto compromettersi ad aiutar Moser
con quel pericolo addosso: che alla morte del padre gli rimanesse solo
la parte legittima dell'eredità.

Ripigliò Eugenia: — Il vostro intervento, Sivori, ebbe anche l'effetto
di mitigare quell'uomo.... — E alla figliola: — Racconta tu....

— Adagio, mamma! Prima bisogna dire che cosa la signora Redegonda mi
scrisse dopo che il marito ebbe recuperato il suo avere. Mi scrisse
che quell'avaraccio riteneva il dottor Sivori un gran galantuomo e
cominciava a ritenere l'ingegner Roveni una canaglia. Allora lei non
lo lasciò più vivere; gli diceva sempre: — Bella figura avete fatto
col dottor Sivori quando venne a trovarci! Bella stima avrà di voi il
dottor Sivori a udire che odiate fin il vostro sangue!; — e così via.

Dopo aver disposto il marito a vergognarsi, un bel giorno la signora
Learchi aveva detto di voler andare a Milano. Il marito rifiutava di
accompagnarla. — Andrò sola — disse lei.

E sì che la signora Redegonda non aveva mai viaggiato da sola; non era
uscita da Valdigorgo che due o tre volte in vita sua! Il marito dovè
cedere; l'accompagnò; ma giurò che non avrebbe messo piede nella casa
di suo figlio.

E la signora Redegonda: — Ci andrò sola. Mi aspetterete su la porta. —
Ma quando furono su la porta giurò a sua volta che non sarebbe discesa
finchè il marito non fosse salito a prenderla.

Di nuovo animosa e rapida Marcella riferiva la scena intercalando
frequenti: avete capito? capite?

— Guido, capite? arriva a casa e vede.... suo padre con nostro figlio
in braccio!

Anche Eugenia rideva di gusto.

Già: Learchi era salito; era entrato in casa chiamando ferocemente:

— Redegonda! Andiamo via! Vado via!

Ma la moglie voleva desinare, prima. E si era messa ad apparecchiar la
tavola, mentre Marcella fingeva di preparare in fretta il desinare già
preparato.

Bebe piangeva a veder quel vecchiaccio; la signora Redegonda glielo
pose in braccio perchè lo quietasse lui. Allora arrivò Guido.

— Bella scena! — ripetevo io.

Ma Learchi si era vendicato a tavola; perchè tra un boccone e l'altro
non aveva risparmiato mortificazioni, e alla fine si era alzato dicendo
al figlio:

— Il vino è amaro; ma ho mangiato bene.... Buon pranzo; bella casa!
Devi guadagnar molto.

Guido colse la palla al balzo:

— Guadagno abbastanza; se continuo così, in pochi anni pago i debiti.

Immaginarsi la faccia del Cerbero!

— Debiti! Debiti! Hai dei debiti?

Era una bugia credibile quella di Guido, giacchè Learchi ignorava gli
aiuti che la signora Redegonda dava a Guido.

Marcella proseguì:

— Debiti! debiti! — urlava il vecchiaccio. — Andiamo via! Via! —
Strappò seco la signora Redegonda, la fece sin piangere.... alla sua
maniera.

— Ride anche quando piange — notò Eugenia.

— In conclusione.... Adesso parla tu, mamma....

(Eravamo al _quia_ e Marcella perdeva l'animo tutto in una volta).

— In conclusione, qualche tempo fa la signora Redegonda ispedì a Guido
una certa somma, quella lì sulla tavola, che ottenne dal marito perchè
il figlio pagasse alcuni debiti. Oh non una gran somma! Ma per di più
la buona donna annunciava che Learchi assegnava al figlio un tanto al
mese, sempre per estinguere quei famosi debiti e non farne altri.

— Guido però ne ha abbastanza, per la famiglia, di quel che guadagna e
dell'assegno materno....

— Guadagna davvero, Guido — asserì Marcella.

—.... e Guido desidera assumersi lui il credito che avete voi con
Claudio.

Me l'aspettavo!

— Capite? — interloquiva Marcella per aiutar la madre. — Non abbiamo
più alcun timore per l'eredità.... La belva è ammansata. Senza
sacrificio possiamo mettere in disparte qualche cosuccia ogni anno....

— Eccovi intanto cinquemila lire in contanti — conchiuse Eugenia
porgendomi il pacco, e quindicimila in cambiali in bianco, con la firma
di Guido e della signora Redegonda.

Che dire?

— Non vi offenderete.... — pregavano a una voce Eugenia e Marcella.

— Lo sa Claudio? — domandai.

— Sì; e trova giusta la cosa.

Allora dissi:

— Sia dunque fatta la vostra volontà! Ma vi dichiaro che non credo sia
della signora Redegonda la parte principale di questa storia: è vostra,
cara Marcella.

Ella rise, pur protestando:

— Ho detto la verità; credetemi.

Eugenia mi porse la mano.

— La restituzione della somma non ci sdebiterà con voi. La nostra
gratitudine è anzi più grande perchè non ve ne avete a male.

Eh! Altro che avermene a male! Accettando, affrettavo la mia felicità.
Infatti Marcella preparava il secondo tiro; e si valeva questa volta
del fratello per lanciare una bomba a dirittura.

Mino in quel giorno di festa passeggiava e correva per ogni parte con
un libro (chiuso) in mano; tanta aveva voglia di studiare! Con Marcella
abbondava in carezze: a un certo punto si vide che le confidava le
sue pene. Ne seguì un lungo colloquio; ma mentre fratello e sorella
andavano a braccetto su e giù per la loggia, m'insospettirono le
occhiate che il ragazzo mi volgeva di traverso. Poi, a un tratto, egli
cercò Ortensia e le balzò al collo a baciarla senza dir nulla. La udivo
gridare per liberarsene:

— Diventi matto?

Che diavolo mai gli aveva suggerito Marcella?




XII.


Prolungando la nostra aspettazione e acuendo la nostra curiosità il
cavalier Fulgosi accresceva l'importanza della notizia che ci aveva
promessa.

— Cavaliere, la notizia? — La notizia, cavaliere?

Resistè fino a mezzo il desinare; poi solennemente, dall'alto della sua
prosopopea cominciò:

— Signore e signori! Ho, non dico l'onore, non dico il piacere, ma
la _bonne chance_ di parteciparvi per primo che l'esimia artista di
canto signorina Anna Melvi da qualche giorno ha giurato fede di sposa
all'egregio giovane signor....

— Ingegner Arturo Roveni! — conchiuse precipitosamente Marcella.

A un oh! di stupore seguiron particolari commenti.

— Disgraziata! — fece Moser.

— Bene accompagnati! — mormorò Ortensia.

E Eugenia guardandomi:

— Così va il mondo!

Io tacevo. Provavo un senso di nausea e nello stesso tempo
un'apprensione di malefizio.

— Che interesse ha avuto Roveni a legarsi a quella donna? — chiesi al
cavaliere.

— Anna guadagna molto — Marcella disse ingenuamente. — Canta benissimo.

— Benissimo! — ripetè il cavaliere, che era rimasto deluso dalla
consapevolezza di Marcella. — Ma se ella, signora mia, ha appreso
dai giornali ciò che io ho appreso per partecipazione diretta, ella,
mi consenta dirlo, non può sapere il perchè o i perchè di questo
matrimonio. Io sono in grado di rispondere alle dimande del dottor
Sivori.

Si fece assoluto silenzio; ma allora l'eloquenza del cavaliere arrembò
dinanzi a una difficoltà non preveduta nel primo slancio. Bisognava
parlare in modo da non offendere orecchie caste, e proprio allora non
gli vennero in mente frasi inglesi che fossero del caso.

— Sono due le versioni che corrono di così inopinato avvenimento.
Secondo l'una.... ehm!... si tratterebbe di.... riparazione. Mi spiego?
L'ingegnere.... ehm! si sarebbe lasciato cogliere dalla signora Melvi
madre....

— Basta! — esclamò Claudio. — Se continua, cavaliere, chi sa dove va a
finire!

— Secondo l'altra versione, che ho da miglior fonte....

— Sentiamo! — interruppi io —; perchè la prima è inverosimile. Roveni
non è uomo da riparare!

— Secondo, dicevo, una miglior fonte, un _gentleman_ inglese del
Transvaal, capitato a Milano quando Anna cantava al _Lirico_, se ne
sarebbe innamorato e....

— Avanti! — comandò Moser.

L'oratore proseguì di corsa:

—.... l'inglese avrebbe offerto un impiego nelle miniere all'ingegner
Roveni, altro ammiratore della diva, e l'ingegnere avrebbe sposata la
diva per compenso, e tutti e tre en bon ménage sarebbero partiti da
Milano alla volta del Transvaal. Mi sono spiegato?

Moser rispose: — Anche troppo!

— Questo è certo che gli sposi sono già in viaggio.

Dopo una pausa Fulgosi mi domandò se la seconda versione mi pareva
più verosimile ed io risposi che la credevo nel vero. Era uno scandalo
degno dei personaggi!

—.... Per _savoir vivre_ — il cavaliere concluse senza più timore di
pericolare — bisogna _savoir faire_. La fortuna il più delle volte è
soltanto _ruse_.

Ora bisogna sapere che quando il cavaliere parlava, Mino l'ascoltava
con ammirazione manifesta. Che brav'uomo!, pareva dire il ragazzo ad
ogni vocabolo francese o inglese ch'egli non capisse.

Ma di ciò che non capiva Mino non aveva mai chiesto schiarimento; forse
per una riverenza quasi religiosa che gli imponeva di non sciupare
l'efficacia del misterioso eloquio, o forse perchè pensava: verrà il
giorno che ti comprenderò anch'io! Se non che a quella parola _ruse_,
o fosse per la sua propria singolarità di suono o fosse per il modo
perfettamente parigino con cui il cavaliere la pronunciò, il ragazzo
rimase sbigottito. Che conseguenza ebbe questo sbigottimento! Produsse
lo scoppio della bomba che Marcella aveva predisposta e affidata al
fratello, dopo colazione.

— _Ruse_ — Mino si provò a ripetere. — Cosa vuol dire?

Io, che avevo visto negli occhi di Eugenia e di Ortensia quant'esse
disdegnavano la teoria del cavaliere e che sentivo il bisogno di
sfogarmi, risposi:

— _Ruse_, nel significato che vi attribuisce il cavalier Fulgosi,
vuol dir accortezza per far quattrini a prezzo dell'infamia; vuol dire
sguazzare nel fango senza affogarvi; vuol dir l'abilità di contaminare
la virtù, l'onore, la dignità umana senza incorrere in alcuna pena.

Il cavaliere s'inchinò esclamando: — Bravo!

Ma tant'è la significazione che può assumere una parola, che Moser
rivolto a Mino aggiunse per conto suo:

— Quella parolaccia vuol dire anche che non sempre chi ha ingegno, è
bravo, ha voglia di lavorare, è un galantuomo. Chi poi non ha nemmeno
voglia di studiare....

Ne prevedesse, del tutto o in parte, la conclusione morale Mino
interruppe il padre con un'affermazione che gli pareva incontestabile:

— Io sono un galantuomo!

— No — ritorse l'altro, inquieto. — Chi non ha voglia di studiare non
è un galantuomo!

Ma Mino non tacque. Consultò, guardandola, Marcella, e nel modo di chi
medita tra sè e sè, disse:

— Adesso dovrò studiare più di due ore al giorno perchè non ci posso
più andare, in collegio.

— Eh?!

A quell'eh?! paterno ma feroce io e Ortensia ci scambiammo un'occhiata
che diceva «ci siamo», e invano Ortensia cercò di trattenere il
fratello chiamandolo a nome; anzi fu peggio.

— In collegio non ci vado più! — il ragazzo rispose, risoluto, a suo
padre.

Questi con uno sguardo più feroce che mai gli imponeva di chiarire il
perchè di così nuova oltracotanza; e la spiegazione precipitò mentre
Marcella abbassava gli occhi sul piatto.

— Chi ci resta con te e la mamma se Ortensia sposa Sivori?

Che cosa accadde alla rivelazione? Non è difficile immaginarlo. Io feci
una risata sciocca; Ortensia, rossa rossa, gridò: — Ma Mino! —; Mino
gridò: — È stata Marcella! —; Marcella gridò: — Non è vero! — in modo
da confermare l'accusa; Eugenia sorrideva guardandomi e il cavaliere
era già in piedi col bicchiere in mano e un _toast_ sulla punta della
lingua, aspettando che Claudio deponesse la forchetta. Perchè Claudio
faceva paura, in parola d'onore: i suoi occhi partendo da Mino avevano
scrutato foscamente ogni volto intorno alla tavola e a scorgere gli
indizi di una complicità universale egli era rimasto con la bocca
aperta, non per ricevere il boccone che la forchetta tratteneva a
mezz'aria, ma per lasciar passare un'esclamazione tremenda che non
voleva uscire. Per fortuna dovè pensare che era impossibile infilzarci
tutti quanti se prima non liberava la forchetta d'ogni impedimento,
e ingoiò il boccone; e il boccone respinse in gola l'esclamazione
tremenda; sicchè, dopo, Claudio non seppe più che dire.

Disse:

— M'avete preso, tutti quanti, per un imbecille?

Nessuno rispose; o meglio, per timore del proverbio «chi tace conferma»
credemmo meglio ridere tutti in una volta.

— Dunque è vero? — urlò egli con l'arma rivolta verso il principale
colpevole, che ero io e tacevo.

Chi tace conferma: sì, è vero non che tu sei un imbecille, ma che io
sono felice!

E Ortensia mi salvò. Si alzò; venne a susurrare non so quali portentose
parole all'orecchio del padre. Vittoria! Claudio mosse all'indietro la
testa per attingere dagli occhi della figliola una conferma e, persuaso
alla fine che essa diceva sul serio, si diè per vinto benchè gridasse:

— Son brutti scherzi!... Una congiura!... Un tradimento! — E con voce
già malsicura: — Ma se è vero.... Cavaliere, faccia pure il brindisi!

— Bene auspicando.... — Etcetera: il brindisi si prolungò in
un'orazione che ebbe per termine il motto _sursum corda_! S'alzarono
invece i bicchieri, ma al tocco di essi parve proprio che si toccassero
i cuori.

Quando ci levammo da tavola io non pensai affatto a disingannare
Claudio; il quale, sempre per uscir dal dubbio d'essere quel che aveva
detto, borbottava: — Un tradimento! Tutti d'accordo.... anche Mino! È
stato un tradimento!

Io ero ansioso di giustificarmi con Eugenia.

Ella parlò prima di me.

— Lo sapevo da un pezzo che vi volevate bene.... Ma se l'avessi saputo
anche prima, quando — vi ricordate? — vi dissi, lassù, delle intenzioni
di colui....

— Il mio silenzio d'allora — esclamai —; la mia dissimulazione fu la
mia colpa. Voi saprete perchè tacqui?

— L'ho immaginato: Ortensia era tanto giovane! Eppoi, non volevate
ammogliarvi....

Non bastava a mia scusa; e la buona donna cercò togliermi ogni traccia
di rimorso:

— La colpa, del resto, fu più mia che vostra. Io, io avrei dovuto
accorgermene.... Ma è un destino che in certe cose io sia come Claudio:
non abbiamo occhi per vederle al momento opportuno. E forse....; io lo
credo, Carlo: credo che voi e lei siate stati provati così duramente
per essere più felici adesso.

Era una felicità troppo grande?

Eugenia sembrò leggermi negli occhi la dimanda e non potè non dire di
Roveni e della Melvi:

— Ora quei due.... se ne vanno lontani; non abbiamo più nulla da temere.

Marcella udì queste parole. E poichè io mi accompagnavo a lei, nel
prato, per ringraziarla del suo tiro birbone, anche lei prevenne quel
che volevo dirle, e scampando in altro discorso, disse sommessamente:

— È strano! Un'impressione, di ieri....; e me ne son ricordata solo
poco fa. Quando a Bologna, fummo scesi dal treno, e cercavamo l'uscita,
mi parve di veder uno che rassomigliasse a Roveni in una carrozza di
coda.... Un'impressione, vi ripeto. Non poteva esser lui. Ma è strano
che non ci abbia più pensato affatto.

Io.... Ah io l'avevo ancora la spina nel cuore!

— Che hai? — mi chiedeva Ortensia.

— Finalmente! — risposi soltanto all'anima mia.

Finalmente potevam dirci che tutti sapevan del nostro amore. Però
nessuno al mondo immaginava quanto ci amavamo!

Ma appena l'aria si fu rinfrescata io presi a braccio il cavalier
Fulgosi (che era ancora insolitamente rosso e faceva complimenti a
Marcella fin in Milanese) e lo sottoposi a un'inquisizione.

— Da chi aveva appreso che i Roveni eran già in viaggio?

Aveva la prova in tasca; e mi esibì un biglietto di Anna datato da
Milano e scritto press'a poco in questi termini: «Sul punto di partire
per Genova e per altri lidi sento il dovere di ringraziarla di quanto
fece per me, anche a nome di mio marito». Il marito aveva aggiunto di
proprio pugno: «Saluti dal suo dev. Roveni».

— In relazione?... Ecco: si era imbattuto in Anna un giorno, sotto la
Galleria.... Essa gli aveva annunziato il suo imminente matrimonio.

Come evitare di mandarle un _bouquet_ il dì delle nozze? Era stato lui,
il cavaliere, a introdurla al _Lirico_....

— E dal giorno dell'incontro non s'eran più riveduti?

— No: in fede di gentiluomo!

— E quel giorno avevan parlato d'altro? dei Moser?

— Anna aveva chiesto: I Moser sono a Bologna, è vero?

(Il cavaliere ebbe una reticenza).

— Dovevo non dire di sì?

— Soltanto? Non aveva detto qualche cosa di più?

— Anna aveva domandato, sempre con aria di semplice curiosità: «Lei
andrà a trovarli?» Ed egli s'era schermito con un «forse». Null'altro,
in fede di gentiluomo!

Ma ahi! Anche i gentiluomini possono dimenticare qualche parola di
poca importanza. — Il cavaliere, per esempio, potè dimenticarsi d'aver
risposto, invece, che andrebbe a trovare i Moser «forse.... tra qualche
giorno».

Io però, allora, mi tenni pago, anzi contento dell'inchiesta. — Non
c'era dubbio! Marcella senza dubbio si era ingannata! I coniugi Roveni
navigavano per altri lidi.




XIII.


E alla Rita....

Lasciatemi indugiare in questi grati ricordi. Sono di un uomo che
per troppo tempo aveva sol visto, in tutti e in tutto, infelicità e
tristezza.

Fino il sorriso che i miei poveri ammalati trovavano al mio saluto, mi
era, in questi giorni, d'augurio; e tornando dalle loro case ristavo al
rezzo dei pioppi.

Nei fossati scorrevano limpide le acque; nei maceri, già ripuliti
della canepa, si specchiavano nitidamente case e alberi; nei campi le
glebe riflettevano il sole dal netto taglio dell'aratro e le grida
che incitavano i buoi passavan lente ma non sgradevoli, quali voci
di tranquilla pazienza; dalla terra dissodata, dalle vigne cariche
d'uva e dalle acaciaie sorgevano festose schiere di passeri e storni,
e invisibili nel più cristallino cielo di settembre, le allodole
s'inebriavano di voli, di trilli e di sole. Osservavo e ascoltavo....
Né io potevo più sentir punture della spina che mi restava nel cuore,
se Dio con tanto impeto di vita mi penetrava nel cuore. — Dio, Dio
mi voleva felice! Dio doveva aver attutito la vendetta nel cuore del
perfido, che ora navigava dimentico....

E alla Rita dissi che, che secondo l'usanza del paese, mi preparasse
presto gli zuccherini nuziali. Non mi credeva, credeva scherzassi.
Ma poichè insistetti, mi domandò se la sposa sarebbe quella che
s'intendeva lei, la figliola del signor Claudio?

— Certo! Chi vuoi che sia?

Non scherzavo; e la vecchia cominciò a urlare:

— Biondo, correte! Correte!

Il Biondo sapeva che la moglie da cinque mesi giuocava, ogni settimana,
più numeri che con cabala sapiente aveva ricavati dalla gran disgrazia
dello zingaro, e perciò egli trottò verso di noi domandando:

— Son venuti? Ambo o terno?

I quattrini fan sempre piacere! Ma la moglie rispondeva:

— L'ha avuto lui, il signor Carlo, il terno secco! Meglio di un terno
secco ha avuto! Non vedete che faccia? Non ve lo dicevo: date tempo al
tempo?

E così via; finchè il Biondo ebbe appreso che la mia sposa era proprio
quella che s'intendeva lui:

— La figliola del signor Claudio!

Si trasse la berretta e alzando la testa e le braccia al soffitto
cantò, col più sincero fervor religioso: _Te Deum laudamus!_

Ma dopo, per tutto quel giorno, il Biondo tenne le palpebre abbassate.
Chi gliele avesse alzate avrebbe forse aperta la strada a due
lagrimoni. E non segò nè piallò, quel giorno; nè andò nel campo a
guardar all'uva; non andò in paese a comprar tabacco. Solo fece fretta
alla moglie che mi preparasse la cena e, n'avessi voglia o no, fui
condotto a cenare mezz'ora prima del solito. Mentre io cenavo il
vecchio veniva sempre a farmi compagnia. Quella sera però egli taceva,
e invano cercava un pizzico nella tabacchiera. A un tratto mi diresse
uno sguardo di sottecchi e contemporaneamente una domanda, che mi fece
ridere!

— Me lo sa dire lei perchè il Signore non m'ha dato un figlio?

In verità io non potevo sapere quel che ignoravano lui e la Rita!

Ma egli non attese alla celia, e adagio adagio, come soleva, mi disse
che se il Signore non gli aveva dato un figlio poteva ben dargli un
figlioccio; e che un figlioccio sperava d'averlo se il primo figlio che
mi nascerebbe glielo lascerei tenere al battesimo. Fui per rispondere:
è un onore!; perchè mio figlio o mia figlia (egli si contentava
anche di una figlioccia) non avrebbe potuto desiderare per santolo un
galantuomo più galantuomo del Biondo. Parve invece che troppo onore
fosse concesso a lui e che egli avesse studiato il modo di meritarlo.
Riprese a dire che non poteva dimenticarsi dei miei vecchi, da cui
aveva ricevuto del bene; e che io e lui eravamo senza parenti degni,
e che la sua donna aveva quel tal nipote sciupone e vizioso; e la
sua donna poteva chiamare erede anche il nipote se così le piaceva;
e che lui, a sua volta, nominerebbe erede chi più gli piacerebbe.
In sostanza, il podere che era stato dei miei vecchi potrebbe tornar
proprietà della mia famiglia e dei miei discendenti.

— Dipende da lei — concluse il Biondo, tabaccando senza tabacco fra le
dita.

Io gli espressi la mia gratitudine scherzando ancora.

— Ah! dipende da me? Dunque se tu non ne hai avuti dei figlioli....

Comprese dove sarei andato a parare; scrollò il capo e il fiocco
della berretta; mi minacciò con la mano e rise, e trottò via leggero a
comperar il tabacco. Rimasi a considerare quel che un tempo io aveva
pensato del Biondo; liberale, lo credevo, soltanto nel regalar le
casserelle per i piccoli morti; galantuomo sì, ma non alieno dallo
sfruttarmi per avarizia.

Dalle quali considerazioni non favorevoli anch'esse alla mia
psicologia, ne sorgeva un'altra contraria del tutto al mio antico
pessimismo.

Alla generosità con cui mi ero prestato per Moser facevan riscontro la
generosità della signora Redegonda per un verso, e la generosità del
Biondo per l'altro.

Sarebbe vero che chi semina bene raccoglie bene?




XIV.


Ma quale fu il mio stupore allorchè, giungendo due giorni dopo alla Ca'
Rossa, Ortensia mi venne incontro e mi disse tranquilla, sebbene un po'
pallida:

— Anna mi ha scritto!

— Non è partita! — esclamai; e pensai: «Marcella non s'ingannò! Roveni
era a Bologna».

— È partita — Ortensia continuò. — Ti confesso che ho voluto leggere
alcune righe della sua lettera infame e stupida prima di stracciarla.
Diceva in principio: «Quando riceverai questa mia, sarò molto lontana.»
Era la lettera che io aveva temuta da tanto tempo!; la lettera della
calunnia e della vendetta: solo che Roveni, invece di mandarla anonima,
aveva voluto che sua moglie, con ardimento degno d'entrambi, affermasse
o confermasse lei ad Ortensia la colpa della madre e mia.

— E tua madre, sa?...

— No. Per fortuna la mamma era entrata in casa allora, quando il
portalettere mi fece segno, mi chiamò dal cancello. Non gridò, come al
solito, «posta!»

«Ecco perchè — pensai — Roveni venne a Bologna». E chiesi:

— Che data aveva la lettera? Hai visto? — insistetti io.

— Sul timbro di Genova c'era un quindici: son certa.

— Già; alla metà d'ogni mese partono molti vapori da Genova....

Rapidamente facevo tra di me questo calcolo: il nove od il dieci
settembre Anna aveva inviato al cavaliere il biglietto datato da
Milano; l'undici Fulgosi e Marcella erano alla Ca' Rossa.

Mentre Anna partiva per Genova, Roveni aveva potuto seguir Marcella
e il cavaliere a Bologna; prendervi disposizioni perchè la lettera
andasse a posto, proprio in mano d'Ortensia, essere il quattordici a
Genova; dettare e spedir la lettera, e imbarcarsi colla moglie. Tutto
ciò era possibile; verosimile, vero. Era vero dunque che i nostri
nemici navigavano per altri lidi! Finalmente m'era tolta del tutto la
spina del cuore!

Infatti Ortensia diceva:

— Un'infamia stupida! Ho visto che Anna mi dava la notizia del suo
matrimonio, eppoi:

«E tu, Ortensia, quando ti sposi? Bando agli scrupoli!...»

Nel riferire queste parole Ortensia ebbe il volto improntato del
velenoso sorriso che Anna aveva dovuto avere scrivendole. Ma si
ricompose; tornò lei, fiera e cosciente della sua fierezza: — Non ho
letto altro! Ho stracciato...; non ho voluto un nuovo rimorso. Il solo
rimorso che mi resta sai quale è? Quello d'aver ascoltato il giuramento
che tu mi facesti a Molinella. Per me doveva essere inutile!

— Io, io, — esclamai — non avrei dovuto giurare quel che non è dubbio:
che il sole passa sul fango e non s'imbratta! La virtù di tua madre è
limpida come il sole! Ma io cercavo il momento di prevenire l'ultimo
colpo, che mi aspettavo, che è venuto; io cercavo, piuttosto che
difendermi, difenderti da una nuova offesa....

— Povero Carlo, avesti ragione: ma adesso siamo tranquilli per sempre.
Nessuna ombra turberà più la nostra felicità!

Oh nel dirmi questo che luce Ortensia aveva negli occhi!... Eppure
libero da ogni dubbio, io aveva tuttavia bisogno di schiarirmi l'azione
di Roveni.

Aveva potuto credere che in tanti mesi non avessi preso alcuna
precauzione contro la sua vendetta? Rispondevo ch'egli era convinto
che io fossi stato l'amante di Eugenia. E la sola precauzione di sicura
efficacia che io avrei potuto prendere sarebbe stata appunto quella di
predisporre Ortensia a respingere l'odiosa accusa assicurandola con un
giuramento. E Roveni non mi credeva uomo da giurare il falso. Dunque
sperava certo l'effetto da lui sperato nella lettera di Anna.

Ma Roveni non avrebbe dovuto prevedere che Ortensia straccerebbe la
lettera accusatrice? No — mi rispondevo — Roveni sa che Ortensia
è fiera e forte. Chi è fiero e forte straccia prima di leggerla
un'anonima; non la lettera di un nemico. — E infatti Ortensia aveva
letto quanto a parer di lui sarebbe bastato al suo fine.

Così mi dicevo. — Eppure nella vendetta del nostro nemico sentivo
ancora qualche cosa di inferiore, di meschino; mi pareva inferiore alla
sagacia di lui quella sua gita di lui a Bologna per poi fare impostare
la lettera a Genova e studiare qua il modo più sicuro perchè la lettera
andasse a posto.

Ma la smania della vendetta rende gretti l'animo e l'intelligenza. E
che torbidi commovimenti doveva dare la passione a un uomo come Roveni!

Pensavo: quando egli possedeva Ortensia nella sua immaginazione,
attendendo di possederla in realtà, che cosa lo tratteneva dal cedere
alle seduzioni di Anna Melvi? Il confronto fra Anna e Ortensia. Le
delizie che gli promettevano la bellezza di Ortensia superavano di
tanto le tentazioni della Melvi che lui uomo sensuale, resistette; non
si compromise. Ora fra le braccia di Anna quel confronto sarà tornato
alla sua mente, e quale tempesta avrà suscitato nella sua mente e nel
suo animo! Quale disgusto avrà egli di quella donna, e quale amarezza
gli darà il pensiero del bene perduto! Anna, che non ha mai amato, Anna
da cui ha un aiuto ignobile, l'accompagnerà da per tutto per rimprovero
continuo della sua bassezza; Anna già lo vincola per pena della sua
sconfitta, lo stringe per incitamento ai rimorsi....

Che castigo sarebbe questo se Roveni non trovasse lenimento nella
vendetta! E perciò si capisce quello studio, quella cura a far
pervenire ad Ortensia, con assoluta certezza, la infame lettera. Ma
Roveni ha commesso un errore più grande del mio! Io non conobbi lui; ma
lui non ha conosciuto Ortensia. — Così mi dicevo.

Ma no: anche con tutto questo, troppo, troppo in basso mi pareva che
Roveni fosse precipitato! La immagine di lui s'affoscava ancor più
nella penombra in cui egli stesso aveva sempre cercato d'involgersi.
Qualcuno o qualche cosa al di fuori della volontà sua mi pareva dover
averlo spinto a tale abiezione.

Il destino? Forse il destino si era valso di Roveni quasi di uno
strumento cieco? Sì: forse era stato necessario che quell'uomo
attraversasse il nostro cammino e si comportasse in tali modi perchè
io, dopo uno stato d'infelicità morbosa e con l'amore, l'errore, il
rimorso, riuscissi a concepire altrimenti la vita; perchè Ortensia,
dopo tanti patimenti ed affanni e con l'energia del suo animo, fosse
risollevata a quella fede nella vita ch'ella sola aveva saputo ridarmi.

Ma se così era, oh io potevo finalmente guardare al destino senza più
trepidare! Chiaramente ora vi leggevo il perchè della umana necessità
del soffrire: per l'elevazione dello spirito umano. La nobiltà, la
redenzione del dolore, ecco quel che cominciavo a leggere in faccia al
Destino!




XV.


E perchè la vecchia Rita faceva bagnar dalla guazza e imbiancar
dal sole la tela più fina ch'essa tessè al tempo delle sue materne
speranze? Un corredo di tovaglie e tovaglioli era forse il dono che
destinava alle mie nozze. — E perchè il Biondo si era dato a rilevar di
scalpello sul legno, lavorando zitto e cheto e accarezzando l'opera con
sguardo d'artista, di dietro gli occhiali e di sotto le cateratte? Non
componeva una delle solite casserelle: forse una culla?...

Solo affliggeva il povero Biondo il prossimo obbligo d'indossare, per
la prima volta in vita sua, un vestito pienamente nero. — Il sarto, che
glielo faceva, andava propalando per tutto il paese che sarebbe appunto
il Biondo uno dei testimoni al matrimonio del dottor Sivori. Sempre
fortunato quel vecchio!

È già nella tabella delle pubblicazioni matrimoniali, appesa nell'atrio
del Municipio, si leggevano insieme il mio nome e quello di Ortensia.
Se non che a non pochi quel cognome di Moser urtava i nervi; le ragazze
di Molinella si chiamano più alla buona; nè perciò ve n'era alcuna
disposta a ritenersi inferiore per bellezza a una straniera, francese
o inglese o tedesca che fosse, e per bella che fosse! Intanto Ortensia
ripeteva: — Sono contenta! —, con la stessa vivacità d'una volta. Era
contenta perchè avevo acconsentito che si celebrassero le nozze non a
Milano o a Bologna, ma al mio paese; era contenta perchè un giardiniere
disegnava aiuole nel prato della mia vecchia casa, e perchè nelle
vecchie camere si rinnovavano le tinte e le stampe senza mutarle....

— Ma tu, mamma, non sei contenta?

— Che vuoi? — Eugenia le rispose una sera. — Stento a credere che devi
lasciarmi anche tu.

Per abituarsi a questo pensiero Eugenia si pose al collo il vezzo di
perle che portava lei quand'era fidanzata....


Ed io benedicevo il giorno che nacqui, se fin da quel giorno m'era
destinata la felicità che m'attendeva imminente; benedicevo le
tristezze della mia fanciullezza pensosa e della mia adolescenza
solinga; benedicevo le audacie e gl'inani sforzi della giovinezza
ambiziosa e le rodenti invidie e le frenesie dell'orgoglio, indomito
prima e poscia abbattuto, se per tutti questi mali avevo meritato il
bene che mi attendeva; benedicevo la mortificazione delle energie
fisiche in cui m'ero annichilito e l'intorbidamento della mente
e l'abbassamento dello spirito, se m'erano stati mali necessari
affinchè tanta gioia mi venisse con la guarigione, la purificazione e
l'elevazione di tutte le mie facoltà; benedicevo la scienza che pur
dopo le ruinose delusioni m'aveva serbato tanto di sè da lasciarmi
intendere, ai dì della gioia, armonie segrete e remote bellezze della
vita e del mondo; benedicevo il sentimento religioso che dai miei umili
avi mi era disceso nel sangue e che avevo rinnegato nei più oscuri
giorni, e che adesso mi rifluiva liberamente al cuore come per un
aumento di fiducia e di gaudio rivelandomi totalmente l'amore.

Benedetta sii tu da tutti i cuori che sentono e da tutte le menti che
pensano, o arcana Onnipotenza d'amore, che Ti riveli così formidabile
nella immensità dei cieli come pia nella brevità terrestre!

Sii benedetta, o amore infinito in tutto quanto ci circonda, e infinito
nel mio cuore che vuole che io ti benedica!

Così io pensavo; così io sentivo....


E non per altro che per questo, — per l'amore, — ho scritto, — capite
adesso? — la mia storia.




XVI.


Finirò la mia storia con lo strazio, lo spasimo che mi tiene in vita. E
mi bisogna pur dirlo il perchè ho scritto finora, comprimendo in cuore
un dolore insanabile per rammentar fin particolari della verità che
talvolta facessero sorridere!

Oh io non ho voluto soltanto dolermi della giustizia umana che si
lasciò sfuggire un colpevole!

Narrando tutto della mia storia io ho avuto per iscopo il mistero
dell'esistenza umana.

Dopo uno stato di infelicità morbosa, con l'amore, l'errore, il
rimorso, il sacrificio io ero riuscito a concepire altrimenti la vita
e credevo essere divenuto degno della felicità. Valendomi sin della
fosca tragedia del risaiuolo io avevo elevato la mente a considerare la
felicità della vita!

Ma che dico di me? Ortensia, Ortensia che io e la sventura traemmo
a così lungo soffrire, Ortensia che da tanti turbamenti e affanni fu
risollevata, per la energia del suo spirito a quella fede nella vita
ch'ella solo aveva potuto ridarmi, Ortensia io credevo meritasse di
essere felice!

Ebbene: io domando se il caso, solo il caso, o la malvagità di un
uomo, solo la malvagità di un uomo, potè arrestarci al punto di toccare
la meta; o se fu piuttosto il destino non mio, non d'Ortensia, ma il
destino che pesa su tutta l'umanità. Io domando se quando ero caduto
in così squallida miseria di pensiero e di cuore e quando la vita
pareva anche a me inutile miseria, io non ero più nel vero allora che
dopo, quando con vigoroso animo e intensa vitalità percepivo tutte le
gioie dell'esistenza e con sguardo inebbriato d'avvenire vedevo come
fosse mio l'universo. O — io mi domando — fui travolto dalla fatalità
per una colpa di cui mi sfugge La conoscenza?... O la colpa che meritò
tanto castigo fu il mio pessimismo non abbastanza punito, la mia antica
disperazione e tristezza?

Ma chi mi risponde? Io sono qua solo, in faccia al Destino; e mi
par d'esser solo a interrogarlo con l'animo sopraffatto da tutta
l'infelicità umana....




XVII.


.... Ogni giorno all'approssimare dell'ora che suo padre soleva tornare
a casa, Ortensia gli andava incontro per la viottola fra l'orto e la
vigna.

Mino restava nella sua camera perchè Claudio, rincasando, lo trovasse
a studiare; e studiava infatti, povero ragazzo, per i prossimi esami.

Ma a quando a quando, egli svagava l'occhio dalla finestra, socchiusa
per non essere visto, e invidiava la sorella che andava incontro al
padre per la viottola, al tramonto.

Così il 29 settembre. Mino è alla finestra e Ortensia è a mezza via.
Come al solito, quando sarà al pioppo sradicato, laggiù, ella siederà
ad attendere il babbo e torneranno insieme....

Quand'ecco dalla vigna sbuca, d'improvviso, un uomo; s'imbatte quasi in
Ortensia. Non è l'ortolano. È un operaio.... o un povero? Ortensia si è
fermata un istante e si rivolge: fa alcuni passi tornando indietro....
L'uomo resta immobile, con un braccio teso quasi per trattenerla.
Ortensia si ferma; si rivolge di nuovo. Parlano; si comprende dai gesti
d'Ortensia ch'essa lo sgrida. Che cosa dirà? Dirà: — Andate a lavorare,
vagabondo!

Ma perchè non chiama Cleto? Dove sarà Cleto, l'ortolano? La vigna è già
vendemmiata; e Cleto sarà lontano, nell'orto....

— Mamma, mamma! Vieni a vedere! Corri!

Mino vede; ha paura.

— Mamma! — urla subito dopo; e si slancia fuori della camera. Ha visto
quell'uomo gettarsi su Ortensia, atterrarla.... — Aiuto! L'ammazza!...




XVIII.


Da un giornale:

«Un'audace aggressione è avvenuta ieri sera, verso le ore diciotto,
nei pressi dell'Arcoveggio. Mentre la signorina Ortensia Moser, figlia
dell'ingegner Moser direttore della Società Renana di fabbriche
laterizi, passeggiava nella località denominata Ca' Rossa, è stata
affrontata da un individuo, in apparenza operaio, che con insistenza
le ha chiesto denaro. Al rifiuto di lei, il malfattore l'ha assalita
strappandole dal collo una collana di perle e tentando soffocarla
perchè non gridasse. Fortunatamente il pronto accorrere dell'ortolano
Cleto Gualandi ha impedito l'efferato proposito. L'aggressore scomparve
in una vigna attigua e finora è riuscita vana ogni ricerca per
arrestarlo e identificarlo».




XIX.


Colui che doveva consegnarmi il telegramma mi credette presso un malato
mentre io ero da un altro più lontano; ed io tornai a casa a sera ormai
tarda, quando il messo era ancora in cerca di me.

Di chi poteva essere il telegramma? Di Ortensia? di Moser? perchè?
quale disgrazia?

L'ebbi finalmente; diceva:

_Coraggio vieni subito — Claudio._

Come un baleno in una notte buia, nelle tenebre della mia mente corse
l'idea che la vendetta di Roveni era compiuta!

E non c'era più un treno in partenza per Bologna! Trovammo un cavallo
che andasse un po' più forte che quello del Biondo....

.... Di quel viaggio eterno mi restano nella memoria sensazioni
piuttosto che pensieri.

Pareva che il galoppo del cavallo mi si ripercotesse nel cervello e
un'eco continua l'accompagnasse: — Roveni, Roveni, Roveni....

.... Morta? Se Ortensia, al mio arrivo, fosse morta?

A lunghi tratti la povera bestia che mi trasportava, cessava il galoppo
nonostante le frustate, per rifiatare. Io, similmente, interrompevo
l'angoscia per sperare.

Nell'apprensione esagerata del pericolo, quale si fosse, senza dubbio
Claudio non aveva compreso che terribile cosa potrebbe significare
quella sua parola _coraggio!_ Raccomandava coraggio a me lui, _suo_
padre! quasi ci minacciasse una sventura più crudele per me che per
lui, _suo padre!_ Non era possibile!...

Roveni, Roveni, Roveni....

Morta?

Provavo la sensazione d'un sogno in cui, per sfuggire a un pericolo
enorme, si corre, si corre, e un abisso vi si apre improvvisamente
dinanzi, e bisogna precipitarvi.

Ricordo anche l'urlo di un birocciaio che a stento evitò la carrozza; e
ricordo che a una borgata vidi una fiammella dinanzi a una Madonna; in
una osteria altercavano.

Eppoi, quando giunsi alla Ca' Rossa?

Claudio su la porta mi abbracciò singhiozzando, e nella loggia,
illuminata da una candela, due occhi sbarrati, immobili, mi
guardavano....: Mino.

A piè della scala, per informarmi o prepararmi, mi arrestò uno
sconosciuto: il medico. Io sembravo ascoltarlo attento e freddo, ma di
quel che diceva non afferravo che poche parole.

— Trauma.... per spavento.... Sincope con paralisi... minaccia al
cuore.... Vano ogni tentativo di ridestare le facoltà psichiche....

Salimmo. Entrando scorsi nello stesso tempo il volto cereo di lei, in
una apparenza di morte soave, e, accosto al letto, un mucchio di vesti
nere; era Eugenia....


— Ortensia!

Non aveva più udito suo padre, sua madre; udì la mia voce; ma le labbra
livide non ebbero che un tremito.

Io sentivo il polso; guardai le pupille; le posi una mano sul cuore....
Fra poco.... E tutto ciò avvertivo come per una morente estranea al
mio affetto. Ma per una estranea mi sarebbe parso inutile ricorrere a
qualsiasi eccitazione.

Il medico, che assisteva, scosse il capo, per dire anche lui che tutto
era inutile....

— Faccia ancora un'iniezione!

Volevo. Accondiscese; ed io col ribrezzo di una profanazione ritrassi
lo sguardo. La morte era più forte e vinceva: era della morte oramai la
persona che avrebbe dovuto essere del mio amore.

Ma la voce, quella voce ancora una volta sarebbe mia! mie le ultime
parole! mio l'ultimo sospiro!

Ecco.... Le pupille si rianimavano; le labbra livide si muovevano.

— Lasciatemi solo — dissi.

Anche Eugenia s'alzò....

Con viso senza lagrime, con espressione dura, imperiosa, sua madre
venne a me e toccandomi al braccio:

— Una parola.... sia per Dio.

Ah la religione sarebbe più spietata della morte? Per Dio sarebbe
l'ultima, parola d'Ortensia; non per me!

— Carlo....; il tuo Carlo — dicevo, col viso al viso di lei.

A un tratto la morente fu scossa in tutto il corpo: il viso, che
aveva già una dolcezza di mortale riposo, si contrasse; gli occhi, che
parevano già spenti, espressero un terrore, uno spavento di follia.
Sollevò una mano, gridò:

— Roveni là.... Roveni!... Senti, Carlo! Dice: fermati.... se no....
t'ammazzo.... Ah senti? dice: Non devi sposarlo.... l'amante di tua....
Assassino! Menzogna! assassino! Carlo!... Mamma.... aiuto! Carlo!

Ricadde; e Eugenia, rientrando, s'abbattè ancora in ginocchio presso il
letto con le mani giunte, ma gli occhi al Cielo.

Un prete s'avanzava....

Io sentivo il polso sempre più debole e vedevo il volto cereo contratto
dalla convulsione riprendere quell'espressione di dolcezza. Fra poco
sarebbe morta e non sarebbe diversa a vederla. Eppure io.... come se
fossi impietrato, nel cuore. L'insensibilità d'una volta?

Vi ricorsi col pensiero e frenai un grido al ricordo, al riscontro
pauroso, alla fatalità misteriosa che mi travolgeva.... Quel giorno che
avevano portata Eugenia convalescente nel giardino non avevo io pensato
di uccidere Ortensia così.... come Roveni?

Abbandonai il capo su le coltri.... Ma i singhiozzi mi s'annodarono
alla gola; finchè il grido trattenuto proruppe.

— Ortensia! — gridai con tale strazio che Eugenia allora gemette: —
Dio! Dio!

Non poteva sopportare di più. E il prete ristette, in disparte: Dio
gl'impose d'aver pietà di me.

.... Quella voce! quella voce, ancora una volta!

Io la chiamavo per l'ultima volta....

Ella sorrise.... balbettò:

— Sorellina....


FINE.




  Opere di ADOLFO ALBERTAZZI:

  _Ora e sempre_, romanzo                    L. 3 50
  _Novelle umoristiche_                         3 50
  _In faccia al destino,_ romanzo                7 —
  _Il zucchetto rosso e Storie d'altri colori_   7 —
  _Il diavolo nell'ampolla_, novelle             4 —
  _Facce allegre_, novelle                       4 —
  _Cammina, cammina, cammina._..., novelle
    per ragazzi. In-8, con illustrazioni di
    G. RICCOBALDI, legato alla bodoniana        12 —





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici.





End of Project Gutenberg's In faccia al destino, by Adolfo Albertazzi

*** END OF THIS PROJECT GUTENBERG EBOOK IN FACCIA AL DESTINO ***

***** This file should be named 48361-0.txt or 48361-0.zip *****
This and all associated files of various formats will be found in:
        http://www.gutenberg.org/4/8/3/6/48361/

Produced by Carlo Traverso, Barbara Magni and the Online
Distributed Proofreading Team at http://www.pgdp.net (This
file was produced from images generously made available
by The Internet Archive)

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

﻿The Project Gutenberg EBook of Rinaldo ardito, by Ludovico Ariosto

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Rinaldo ardito
       Frammenti inediti pubblicati sul manoscritto originale

Author: Ludovico Ariosto

Editor: Giuseppe Aiazzi
        Innocenzo Giampieri

Release Date: October 25, 2015 [EBook #50306]

Language: Italian

Character set encoding: UTF-8

*** START OF THIS PROJECT GUTENBERG EBOOK RINALDO ARDITO ***




Produced by Carlo Traverso, Barbara Magni and the Online
Distributed Proofreading Team at http://www.pgdp.net, in
celebration of Distributed Proofreaders' 15th Anniversary,
using images generously made available by The Internet
Archive
(https://archive.org/details/rinaldoarditofra00ariouoft).






                             RINALDO ARDITO

                                   DI

                            LODOVICO ARIOSTO


                           FRAMMENTI INEDITI
                  PUBBLICATI SUL MANOSCRITTO ORIGINALE
                      DA I. GIAMPIERI E G. AIAZZI



                                FIRENZE
                        NELLA TIPOGRAFIA PIATTI
                         A SPESE DEGLI EDITORI
                                 1846.




        _Gli Editori intendono valersi del diritto e privilegio
        concesso loro dalle veglianti leggi in materia di stampa
          e proprietà letteraria, a danno dei contraffattori._




                        ALL'ACCADEMIA VALDARNESE
              CUI IL POGGIO ZELANTE ED ACUTO DISCOPRITORE
                DI RARI MONUMENTI DELLA SAPIENZA LATINA
                               DAVA VITA
            QUESTE PREZIOSE RELIQUIE DEL CANTORE DEL FURIOSO
                       DIMENTICATE E QUASI IGNOTE
                              DUE CONSOCI
        SEGUACI TROPPO DISEGUALI DEGLI STUDJ DI TANTO FONDATORE
                      CON GRATO ANIMO INTITOLAVANO




PREFAZIONE


L'annunzio della stampa d'un'Opera del divino Ariosto, non solo
inedita, ma quasi sconosciuta, e tale da essersene perfino impugnata
da solenni scrittori la reale esistenza, ai nostri giorni in cui si
è tanto rovistato e tanti disotterramenti si son fatti dalla polvere
delle pubbliche e private Biblioteche ed Archivi, parve cosa mirabile
e da reputarsi quasi favolosa, ove il fatto di per se stesso non
rispondesse perentoriamente. L'Opera della quale ci avvisiamo parlare è
il RINALDO ARDITO[1], altro poema dell'Omero ferrarese, dettato da esso
dopo l'Orlando Furioso, e sugli ultimi anni di sua vita. Ma perchè la
storia bibliografica e letteraria di questo Poema è nuova del tutto,
ed alquanto intricata, non sia grave al Lettore che noi vi spendiamo
quel tanto di parole che servano a dilucidarla, ed a renderla piana
ed incontroversa. Così operando, verremo a supplire al difetto del Ch.
Fr. Reina Editore del Furioso della Collezione de' Classici di Milano,
il quale nel 1812 prometteva corredare quella ristampa d'un comento,
ed aggiungervi _per la prima volta tutti i frammenti di un altro
poema trovati fra carte dimenticate e già spettanti al D. Giuseppe
Lanzoni_. Onde non conoscendo le cause che lo impedirono a dar fuori
quel comento, e a pubblicare questi Frammenti, ci lusinghiamo che egli
avrebbe a grado che l'avessimo rilevato da questo secondo debito, se il
cielo gli avesse concesso più lunga vita.

Antonfrancesco Doni fiorentino, uno degl'ingegni più bizzarri e
fantastici che coltivassero le lettere italiane sulla metà del Secolo
sedicesimo, fu il solo che nella _Seconda Libreria_[2] palesasse ai
dotti l'esistenza del nostro Poema, con queste nude e magre parole
«_Lodovico Ariosto, RINALDO ARDITO, dodici canti._» Ma al bugiardo (ed
il Doni n'avea fama ben giustificata) non è creduto neppure il vero;
cosicchè tutti coloro che parlarono della vita e delle opere di Messer
Lodovico, dal di lui figlio Virginio sino al Tiraboschi, o si astennero
dal registrare fra queste il Rinaldo Ardito, o lo rammentarono solo
per causa di dileggio e di rimprovero al Doni, tacciando d'impostura
e menzogna la notizia che egli ne dava. Nè questa imputazione, benchè
dura e falsa, può dirsi moralmente temeraria, poichè non si credè
presumibile che il Doni potesse conoscere tutti gli scritti del Poeta
editi ed inediti al tempo suo, meglio di Virginio figlio amatissimo
di esso, il quale conviveva seco lui, ne riceveva precetti e buon
avviamento alle ottime discipline, ed aveva agio e libertà di leggere
tutto ciò che il padre dettava. Ed in fatti fu questi che raccolse
tutte le di lui poesie latine, e che nel 1545 dette ad Antonio Manuzio,
che li stampò per la prima volta, i cinque Canti che seguono la materia
del Furioso, o meglio preparati per altro Poema. Ma comunque la cosa
si fosse, la verità è che il Rinaldo Ardito è esistito, ed in parte
esiste; e forse il Doni lo vide completo in mano dell'Autore, o da esso
medesimo n'ebbe contezza: e dico così, perchè niun altro ne fa parola.
Però non saprei indagare la ragione per la quale gli piacque tenerlo
celato ai suoi più cari e confidenti, pe' quali non avea segreto,
e lo palesasse al Doni: in questa riserva è un qualche enimma, ed
aspetteremo che sorga l'Edipo per darne spiegazione. Frattanto per non
perdersi in vane induzioni e fallaci ipotesi sulla via che condusse il
Doni alla conoscenza di questo componimento, proseguiamo il discorso
diretto sul medesimo.

A questo lavoro par certo ponesse mano l'Ariosto dopo l'Orlando
Furioso, e dopo il 1525; imperocchè nella stanza V a pag. 44 accenna
già successa la prigionia di Francesco re di Francia, che avvenne
in quell'anno sotto Pavia. Il Poeta morì nel 1533, appena compita
la stampa da esso vegliata e corretta del Furioso, nè fra le Opere
manoscritte da esso lasciate si fece motto da veruno trovarsi il
Rinaldo Ardito; da questo silenzio io non saprei altro dedurre, o
che non fu fatto un accurato esame di questi Manoscritti, il che non
sembrerà verosimile, o che a quel tempo il Rinaldo non era più in sue
mani, per averlo passato in quelle di qualche amico e confidente, il
quale si tacque dappoi per ignota ragione sul prezioso deposito. Che
il nostro Manoscritto fosse ab antico custodito nello stesso luogo ed
insieme ad altre opere di questo Autore, ce ne fanno accorti le antiche
macchie d'umidità che deturpanlo in più carte di seguito, macchie dello
stesso colore e della stessa configurazione che vedonsi in molti altri
de' suoi scritti originali, che conservansi nella Biblioteca comunale
di Ferrara, e che perciò attestano aver corso sorte eguale al nostro,
allorquando trovavansi insieme riuniti.

Fermata così l'esistenza effettiva e l'originalità del nostro
Codice, ci manca il filo per proseguire la storia del suo destino,
accompagnandolo nei diversi passaggi che sempre sconosciuto può aver
fatti, dallo studiolo del Poeta alla copiosa e scelta raccolta di
Opere a stampa e manoscritte, messa insieme con pene e dispendio dal
D. Giuseppe Lanzoni Ferrarese, morto nel febbraio del 1730, e quindi
nella libreria dei Marchesi Bevilacqua. E dicemmo sempre sconosciuto,
perchè il Lanzoni stesso che era così generoso e cortese nel favorire
ed accomunare cogli amici suoi l'uso della propria biblioteca, non
conobbe o almeno non palesò a veruno il gioiello che egli possedeva;
mentre nella Vita affettuosa e molto particolarizzata che di questo
egregio e dotto medico scrisse Girolamo Baruffaldi il seniore,[3] non
vien neppure emesso il dubbio ch'egli possedesse il nostro Manoscritto.
L'onore adunque di avere scoperto e messo in luce il ritrovamento dei
frammenti del Rinaldo Ardito, d'averli esaminati e recatone fuori un
saggio, si deve a Girolamo Baruffaldi il giovine, il quale nella Vita
dell'Ariosto a pag. 172 ci fa sapere che _ad altro poema eziandio pose
mano, oltre a quello del _Furioso_: uno squarcio, o piuttosto abbozzo
di esso fu trovato a caso tra le carte dimenticate del chiariss. Medico
Ferrarese Giuseppe Lanzoni; ma riuscendo il manoscritto originale
difficilissimo ad intendersi per la rozza scrittura, per la mala
conservazione de' fogli, e per le varie cancellature, io non ho potuto
relevarne interamente, che alquante stanze, quali saranno poste in
fine..... Io non peno a credere, abbenchè il Barotti lo neghi, che
questo possa essere il Poema dall'Ariosto intitolato il _Rinaldo_,
come accennò il Mazzuchelli sulla relazione del Doni; conciossiachè
nel Canto IV.[4] diffusamente parlasi di questo Paladino, delle sue
imprese, de' suoi viaggi e della sua donna Bradamante[5].... Ed i
frammenti da me veduti non sono che un primo abbozzo informe in molti
luoghi scorretto fino al leggervisi una stanza scritta seguentemente di
soli sette versi[6]._

Era oltrepassato mezzo secolo dalla morte del Lanzoni al tempo che il
Baruffaldi scriveva la vita dell'Ariosto, di maniera che avrebbe potuto
manifestare la persona presso la quale egli ebbe agio di studiare e
trascrivere degli squarci del nostro Codice, nè saprei indovinar la
causa per cui si tacque: era forse tuttora in casa Bevilacqua?..... Ma
tralasciando le congetture, e venendo alla storica certezza, diremo che
il Sig. Canonico Vincenzio Faustini, uomo fornito di buone lettere,
ereditò dal padre suo il nostro Codice, ed a noi come possessor
legittimo ne fece legittima cessione nel luglio dell'anno decorso; onde
io mi do a credere che essendo il padre del Sig. Can. Faustini assai
versato in questi studj e nella paleografia, ed avendo vissuto negli
anni in cui per straniera invasione tanti insigni stabilimenti rimasero
soppressi, e tanti pubblici e privati monumenti di libri e scritture
andarono dispersi o per ignoranza distrutti, fu una fortuna che queste
preziose reliquie venissero alle mani di lui, che seppe raffigurarle
e tenerle nel pregio che meritavano. Quindi se mancano ad appagare la
curiosità del Lettore notizie positive e speciali sulla sorte corsa
da esse, ciò vien largamente compensato dalla sodisfazione che gli
deriverà dal percorrere queste pagine, ove stampava sì luminose tracce
della fecondità del suo immortal genio il Cantore del Furioso; e se
qualche gusto gli rimane della buona poesia, e se qualche scintilla
d'amor patrio gli scalda le vene, sarà contento aver veduto in questa
età aumentarsi il patrimonio delle nostre lettere, e di nuove fronde
rinfrescarsi la corona immortale che cinse l'onorata fronte del Poeta
che, se Dante non era, sarebbe per primo inchinato.

Che poi questi Canti fossero dettati per innestarli all'Orlando
Furioso, come opinò taluno, oppure dovessero unirsi ai cinque altri
postumi pubblicati da Virginio, la lettura attenta dei medesimi, ed
il filo delle storie che vi son narrate, benchè interrotto, mostrano
chiaramente che questa opinione non ha sussistenza; imperocchè il
Furioso fu in ogni sua parte perfezionato dal Poeta nell'edizione
del 1532, e tutte le storie intessutevi hanno il loro pieno sviluppo
particolare. Di più nel Rinaldo compariscono personaggi ed attori
diversi da quelli rammentati nell'Orlando, e toltone tre o quattro,
nuovi affatto. E finalmente alla pag. 45 si allude ad alcuni
avvenimenti storici occorsi in Italia al tempo dell'Ariosto, che
erano stati narrati prima nei Canti III, XIV e XXXIII dell'Orlando;
cosicchè se questi Canti fossero stati destinati ad inserirsi in
esso, ne sarebbe resultata un'inutile ed oziosa ripetizione di fatti;
però l'inesauribil vena del Poeta non abbisognava di tali sussidj, nè
l'avrebbe consentito l'alterezza del suo genio. Mi fo meglio a credere
che, avendo ideato questo nuovo Poema, volle mostrare ad Alfonso suo
Mecenate, che non si lasciava fuggire occasione di cantare e ricantare
le sue belle imprese, ogni volta che gli cadeva in acconcio di farlo
solennemente.

Il titolo di RINALDO ARDITO, credo che sia stato dato al poema, perchè
apparisce dalla pag. 31, che questo famoso Paladino, protagonista
dell'azione, onde ottener certa vittoria sull'esercito infedele, si
travestisse da Saraceno, e sotto le mentite spoglie potè conoscere
le forze del nemico; quindi dopo aver tutto esplorato, allorchè i due
eserciti stavansi a fronte, avendo per mezzo della sorella Bradamante
avvisato dell'inganno i capitani di Carlo, pose lo scompiglio nel
campo nemico, e coll'aiuto dei Cristiani accorsi in tempo, disfecero
l'oste pagana; e termina l'impresa colla conversione al Cristianesimo
dei principali condottieri Saraceni e di Fondrano loro capo e Signore.
Questo in breve pare che fosse il concetto del Poeta, innestandovi al
solito vaghissimi episodj, che per la loro varietà e pel loro festivo
colore ne rendono oltremodo gradevole la lettura.

Accennata la storia del nostro Codice e del suo contenuto, ci resta
da prevenire il Lettore sull'ordine da noi seguito in questa prima
pubblicazione, cominciando dall'esatta descrizione del Manoscritto
qual si trova attualmente. Questo si compone di trenta carte numerate
modernamente da una sola parte, e distribuite in quattro quinternetti.
Il primo di essi conduce da 1 a 6; il secondo da 7 a 14; il terzo da
15 a 22; ed il quarto da 23 a 30. È necessario però avvertire che il
terzo è contrassegnato nel margine inferiore della pag. 15 di mano
dell'Autore con _b_, ed il quarto medesimamente a pag. 23 con _D_: il
primo e secondo non portano segnature; ogni pagina contiene quattro
ottave, meno che la 2 che ne ha cinque, la 19 la quale ne ha otto,
scrittevi a doppia colonna, e la 29 che ne ha tre; cosicchè formano
nell'insieme dugento quaranta quattro ottave. Ai quattro quinternetti
serve di custodia una cartella di rozzo cartone bianco, che in avanti
fu destinata a conservare dei conti e delle ricevute. Un cordoncino
di seta rosso trapassa nella costola per traverso il cartone e i
quinternetti, ed è fissato in fine con nodo; i due capi di esso poi
son fermati nell'interno con cera di Spagna e sigillo della pubblica
Biblioteca di Ferrara, ad autenticare il Certificato che qui si riporta
in nota[7].

Ora venendo alla disposizione materiale della stampa, la lettura
del Manoscritto, nell'ordine in cui si trova, ci fece dubitare che
le carte non seguissero regolarmente e con progresso razionale la
materia, ma che i quinternetti fossero stati a caso in tal guisa
disposti; ed il dubbio dell'interpolazione divenne certezza, quando
le segnature del terzo e quarto c'indicarono chiaramente, che questi
invece dovevano precedere i due senza segnatura: ed a questa via ci
attenemmo. E volendo che il Lettore si convinca co' propri occhi
della giustezza della nostra risoluzione, s'imagini che la stampa
nell'ordine del Codice avrebbe cominciato da pag. 46 colla stanza X.
fino a pag. 85 stanza XXX., avrebbe proseguito colla pag. 1 stanza
I. fino a pag. 46 stanza IX., talchè alla lettura in questo senso ne
resulta la narrativa de' casi incomposta ed a ritroso. Ed in fatti,
nella nuova disposizione, si trovano in principio alcuni capitani
infedeli combattenti contro l'esercito cristiano, quindi si veggono
abbracciare il Cristianesimo ad insinuazione d'Orlando. Vi si legge
pure un'avventura di Ferraù, il quale cade per inganno nell'acqua, e
per forza d'incanto si vede trasportato nel giardino di Venere, ove è
presente al trionfo d'Amore ec. ec. dovecchè adottando l'altro modo, ne
sarebbe derivato una mostruosità, non procedendo naturalmente il filo
della materia e degli avvenimenti raccontati.

La ragione per la quale si è creduto bene render minutissimo conto di
questo nostro materiale riordinamento, deriva dall'aver voluto fuggir
la taccia d'arbitrarj, ove cadesse in mente a taluno raffrontar la
stampa col manoscritto, giacchè ne piacque conservarlo religiosamente
intatto ed inviolato nella sua compaginazione, alla quale va unita
la preziosa autentica dell'originalità ed autografia del medesimo;
onde precludere affatto il campo agli scettici, ai maligni ed agli
ignoranti di sentenziare a sproposito. E giudicammo opportuno questo
schiarimento, solo per quanto concerne la materialità del codice; che
quanto al merito poetico, alla vivacità delle immagini ed al pregio
dell'invenzione, tocca al Poeta a svelarsi, e a dar di se quelle prove
irrefragabili che per unico lo caratterizzano, e per le quali come
astro fulgidissimo risplende nell'italiano Parnaso: nè qui temiamo
esserci ingannati.

Ora venendo al modo da noi adoprato nel dar fuori questo lavoro,
diremo che siamo stati scrupolosissimi a produrre il testo nella sua
genuinità, riportandone perfino le voci viziate per eccesso o per
difetto od anche per trasposizione di qualche lettera, rettificando
però le principali in piè di pagina, affinchè non si credessero errate
per colpa nostra. La stanza V del C. II, la XVI e XXVII del C. IV, si
son lasciate difettose nella loro tessitura, nè ci prendemmo briga di
raddrizzare qualche verso zoppicante; tutte negligenze comprovanti
maggiormente l'originalità di questo primo getto, che l'Autore
avrebbe eliminate dappoi, e che veruna pena ci sarebbe costato il
togliere. Le frasi e gl'intieri versi rigettati e cancellati dal
Poeta, sostituendovi quelli che gli parvero migliori, si son riportati
in calce come varianti, per mostrare sensibilmente l'ordine delle
concezioni di quel prepotente ingegno. Quanto poi alla puntuazione,
ci siamo tenuti a quel metodo che credemmo il più conveniente ed il
più seguito, quello cioè di agevolare possibilmente l'intelligenza
dei concetti, senza gran fatica nè bisogno di ricorrere per tortuose
ambagi il filo del discorso. Ai Canti si è dato abusivamente un
numero progressivo dal I al V; non perchè così ce li abbia indicati
l'Ariosto, ma pel comodo del Lettore e delle citazioni; giacchè Esso
nei titoli lasciò in bianco la numerazione, e di sua mano non numerò
che il _terzo_, il quale, per la lacuna indefinita tramezzo, siamo
stati obbligati a chiamar _quarto_; a questa numerazione si son pure
subordinati gli altri, che da penna più moderna e con altro inchiostro
erano stati notati. Per servire egualmente alla comodità, si sono
numerate le stanze d'ogni Canto, tornando da capo a ciascuno, come è
stile; e dove esistono lacune, non si è omessa l'avvertenza.

Resa sommariamente ragione di questa qualunque siasi fatica, onde
impetrare alla medesima, se non il suffragio generale, almeno il
benigno compatimento dei dotti, potremmo addurre a favor nostro le
assidue e gravi cure sostenute di buona voglia nel breve ma spinoso
aringo, non che le vinte difficoltà, che parvero quasi insuperabili
al Baruffaldi, il qual pure avea tanta dimestichezza cogli scritti
dell'Ariosto[8]. E la conferma della di lui genuina confessione
si presenterà a chiunque si dia a confrontare le stanze da esso
pubblicate per saggio di questi Frammenti, dalla pag. 310 alla 314
della rammentata Vita del Poeta, con quelle stesse ristampate da noi; e
speriamo che questo ragguaglio porrà in maggior chiarezza le diligenze
da noi usate.

Forse non mancherà chi disapprovi ed anzi condanni lo zelo di aver
messo in luce un'Opera mutila ed informe in molte parti, quale
sfortunatamente si è questa. Per costui non abbiamo discolpa, nè
sapremmo fargli altra risposta, che mostrandogli un gran numero di
opere di sommi scrittori greci e latini, che hanno avuto la stessa
sorte, avvalorando la nostra sentenza col giudizio di tale, che nè la
materia nè il luogo consentono di nominare[9]. Gli additeremmo ancora
tanti e tanti bellissimi antichi capolavori in bronzo ed in marmo, che
si ammirano ne' Musei, i quali non sono che insigni monumenti dell'Arte
più o meno frammentati. E questi scritti e questi monumenti ci saran
sempre di modello, rimanendo a testificare dell'eccellenza degl'ingegni
che li produssero, ed a rimproverare mutamente l'incuria, l'ignoranza
o la perversità degli uomini che li ridussero in tale stato, e
risveglieranno nel cuore dei buoni almeno il desiderio che sorga chi
vaglia a ristorarne del danno.

Finalmente poichè colla stampa collettiva di più componimenti d'uno
stesso Autore (i quali pubblicati a parte in varie occorrenze divengon
rari e fuori di commercio) si provvede alla maggior diffusione dei
medesimi, e posson considerarsi come rami che si ricongiungono al
tronco principale, così credemmo incontrare il pubblico gradimento
riproducendo la gentilissima Canzone colla quale Messer Lodovico
piangeva la partenza da Firenze per oltremonte della sua Ginevra[10].
Il Ch. Sig. L. M. Rezzi la trasse in luce per la prima volta da un
codice miscellaneo Barberiniano, in occasione dei fausti sponsali di
Donna Carlotta Luisa Barberini col Marchese Raffaele Casali del Drago,
rivendicandola con critico ragionamento al nostro Autore, e ponendone
in bella mostra i delicati pregi che l'adornano.




Saggio del carattere dell'Ariosto preso dalla pag. 30 dell'Autografo


   [Illustrazione: manoscritto]




CANTO I


    . . . . . . . . . . . .
    . . . . . . . . . . . .
    . . . . . . . . . . . .

I.

    Così poteansi ritenere appena
      I cavalier di non entrar la ciuffa[11],
      E a ciascuno il tardare era gran pena,
      Nè può star fermo e si apparecchia e buffa;
      Di quei si parla che hanno animo e lena,
      Chè a un vil codardo incresce ogni baruffa,
      Come chi va alla forca, e che prolunga,
      Perchè quanto più può tardi vi giunga.

II.

    Artiro e Salomone alla avanguarda,
      L'uno Affricante, e l'altro Cristiano,
      Stan per ferirsi in punto, e ciascun guarda
      Al segno general del capitano;
      Or dato il segno, alcun più non ritarda,
      E all'inimico va cum[12] l'arme in mano;
      Ma prima ch'entri in così orribil guerra,
      Feraguto vo' trar dall'aqua in terra.

III.

    Ormai tanto che dentro vi è caduto,
      Che non dovrebbe aver di ragion sete;
      Sapete come cade[13] Feraguto?
      Cum quale astuzia cade augello in rete;
      Egli avea già nelle aque il cuor perduto,
      Nè ad altro pensa che alla strema quiete,
      Che essendo armato, e d'armi di gran pondo,
      Non potendo nuotar, discese al fondo.

IV.

    Nè crediate ch'al fondo già restasse,
      Anci[14] di là dal fondo fu tirato,
      Che una dama gentil subito il trasse
      Fuora delle acque in luoco assai più grato;
      Nè già pensò che 'l ciel tanto lo amasse[15],
      Vedendosi nelle onde trabuccato;
      Ma il cielo il tutto a suo modo dispensa,
      E spesso all'uomo avvien quel che non pensa.

V.

    Come chi per errore o per disgrazia,
      Cui sotto il ceppo ha il col[16] per esser morto,
      E fatta gli vien poi subito grazia
      Prima che moia o per ragione o torto,
      Che attonito rimane e il ciel ringrazia,
      E quasi muor di subito conforto:
      E così appunto a Feraguto accade,[17]
      Vedendosi ritrar dove pria cade[18].

VI.

    Fu in una ciambra[19] il cavalier condutto
      Che tutta di cristallo era smaltata;
      Il palco tutto a specchi era costrutto,
      E intorno intorno tutta ad or frissata[20];
      Vedendosi il barone ivi ridutto,
      Gli fu tal sorte allor non poco grata,
      E tutto che suspetto ancora stava,
      Pur più ch'in l'umide acque ivi sperava.

VII.

    E volto Feraguto alla donzella,
      Deh dimmi, dama, disse, se ti agrada,
      Chi sei, e come è qua stanza sì bella,
      Che in fondo alle acque mi par cosa rada?[21]
      A Feraguto allor rispose quella:
      Sappi ch'io fui nemica a quella Fada[22]
      Che poco anzi occidesti, e d'ogni intorno
      Faceva a' circumstanti iniuria e scorno.

VIII.

    E quella son che ti donai quel tanto
      Lucido, adorno e prezioso scuto
      Cum che vinto hai la Fada e ogni suo incanto,
      A te di onore e a' circumstanti aiuto;
      E de infiniti sol ti puoi dar vanto
      Avere un tal triunfo oggi ottenuto,
      Di che grato non solo agli uomin sei,
      Ma fatto ne hai piacere insino a i Dei.

IX.

    La Fada di coloro era nemica,
      Che d'altre che di lei fussero amanti;
      Anci ogni industria usava, ogni fatica
      Per rovinarli; e ben ne ha occisi tanti,
      Che indarno è lo espettar, baron, ch'io dica
      Quanti ne ha uccisi la malvagia, e quanti
      Presi e in pregione morti per disagio,
      Vetando loro il cibo, e il stare ad agio.

X.

    Onde tanto costei Venere adonta
      Che sol di lei cercava aspra vendetta,
      E[23] a tale impresa in fin persona pronta
      L'amorosa mia don[24] gran tempo espetta;
      Ma solo hai vendicato ogni sua onta,
      E però ne serai persona eletta,
      A Vener grato, e per il tuo valore[25]
      Fortunato serai sempre in amore.

XI.

    E quantunque infelice per adrieto
      Sempre sii stato in l'amoroso laccio,
      Nell'avenir serai jucundo e lieto,
      Poi che distolte[26] ne hai di tanto impaccio;
      E perchè intendi quel che ti è secreto,
      Quel che richiesto me hai io non ti taccio:
      Sappi che ninfa son nasciuta in l'acque,
      E di questo liquor sto corpo nacque.

XII.

    Delle Naiade son la più onorata,[27]
      (Che così d'acqua son le ninfe dette)[28]
      Liquezia ho nome, e a Venere dicata,
      Sono delle sue care e più dilette,[29]
      E a te fui col bel serto mandata[30]
      Per animarti a far le sue vendette;
      Questa è mia stanza: e qui poserà tanto
      Ch'io torni a rivederlo in l'altro canto.




CANTO II


I.

    Benchè da poi che 'l Redentor del mondo
      Dimostar[31] volse un sol Dio trino et uno,
      Ogni idol falso[32] rovinasse al fondo,
      Pur fra' pagani ancor ne restò alcuno;
      Che li[33] altri Dei, eccetto il ver, secondo
      Debbe di nuoi[34] fedel creder ciascuno,
      Erano di Pluton seguaci rei,
      Che la gentilità chiamava Dei.

II.

    Ma per la morte, e pel misterio sacro
      Della acerba passion del Verbo eterno,
      Qual segnò i suoi di quel santo lavacro
      Che lava in nuoi ogni peccato interno,
      Restò a Plutone il mondo acerbo et acro,
      E ritrarse gli fu forza all'Inferno;
      Nè falso alcuno Idio restò a' cristiani,
      Ma qualche illusion fra li pagani.

III.

    E però a alcun di vuoi strano non paia
      Se a Feraguto quella ninfa apparve,
      Qual si chiamava dell'altre primaia,
      O fusser corpi veri o finte larve,
      Pur parea corpo quella ninfa gaia,
      Se con qualche ragion debbo parlarve:
      Non sciò[35] come altro giudicar si possa,
      Chè un spirto non si tocca in carne e in ossa.

IV.

    Toccavassi[36] ella e ragionar se odiva,
      E porse a quel baron[37] lo illustre scuto,
      A cui, da poi che 'l suo parlar finiva,
      Rispose allor sagace Feraguto:
      O sii donna mortale, o eterna diva,
      Eternamente ti sarò tenuto,
      Che in dui perigli, fuor d'ogni speranza,
      In l'un scuto mi desti, in l'altro stanza.

V.

    Ma qui se fai ch'a Venere io sia grato,
      Nè mi trovi in amor tanto infelice,
      Ch'io non vi fui giamai aventurato,
      Pur ch'io vi fussi un tratto almen felice,
      Io mi reputarei sempre beato.
      [38]
      Che tanto un sol piacere a un miser vale,
      Che gli rimette[39] ogni passato male.

VI.

    Ma non sciò, ninfa,[40] se ragione o errore
      Sia, che sperar mi fa di questo puoco:[41]
      Come esser può che a quella Dea d'amore,
      Che altrui suole infiammar, piaccia tal luoco?
      Esser non può che in umile liquore
      Produr si possa, e conservarsi, il fuoco,
      Il fuoco che più al cor d'ogni altro preme,
      Che mal pon stare dui contrari insieme.

VII.

    Ben mostri, alto baron, vivace ingegno,
      Disse la dama, e razional discorso,
      Che cum la forza uniti ti fan degno
      Di conseguir d'amor dolce soccorso;
      Spera, che fine arai al tuo disegno,
      E alla sventura tua[42] porrai il morso,
      Quanto ad Amore e Venere si spetta,
      Benchè tua mente in ciò dubbia e suspetta.

VIII.

    Ma dubitar non dei, che 'l fuoco pasce
      In umido[43] liquore e si conserva,
      Come in vuoi il calor nativo nasce
      In radicale umor, che in vita serva
      Nel materno alvo l'uomo e nelle fasce,[44]
      E sempre umor da morte lo preserva;
      E in la lucerna piccoletta fiamma
      In oleo e in altro umor se aviva e infiamma.

IX.

    Però Venere infiamma e si diletta
      Di quello umor che sta col caldo insieme,
      Anci nel mar di spuma fu[45] concetta
      Venere in cambio di genital seme;
      La cosa non dirò, baron, perfetta,
      Però che l'onestà la lingua preme,
      Et a una donna, ancor che meretrice,
      Lo inonesto parlar sempre desdice.

X.

    Il viver di Saturno, e ciò che fece
      Al padre suo, mi converria narrarte;
      Ma questo ad uomo più che a donna lece;
      Bastammi[46] a dir la più opportuna parte,
      E che come la fiamma in oleo o in pece,
      Così in l'umor stia il caldo, dimostrarte;
      Nè ti sia cosa nova e inusitata.
      Che una Naiade a Vener sia dicata.

XI.

    O felice colui che intender puote
      Il secreto poter della natura!
      O quante cose sono al mondo ignote
      Che l'uomo di sapere ha puoca cura;
      E se fussero a nuoi palesi e note
      Procederia ciascun cum più misura.
      Da te ben resto chiaro e resoluto,
      Rispose a quella dama Feraguto.

XII.

    Ma pregote, dapoi che mi hai promesso
      Favorire[47] in amore i miei disegni,
      Che quando un tanto don mi fia concesso
      Di amar cum frutto, me ne mostri segni;
      Che sempre duolse, puoi[48] che in speme è messo,
      A cui come sperava non li avegni:
      Sicchè, dama gentil, fa' poi ch'io sapia
      Quando tal grazia in mia persona capia.

XIII.

    Rispose allor la vezzosetta dama:
      Io sempre fui fedele a chi mi crede,
      E Vener anco, e chi infedel la chiama,
      Non ben dicerne[49] quel ch'amor richiede;
      Fidelità conviensi a chi bene ama,
      E dir si suol che Amor sempre vuol[50] fede;
      Ma acciò ch'in breve il tuo desir consegui,
      Conviene che più oltre ancor mi segui.

XIV.

    Rispose quel baron: guidami pure,
      Se ben volessi, giuso ai regni stigi,
      Che disposto[51] mi son, dama, condure
      Dove ti piace pronto a' tuoi servigi.
      Ma mi bisogna[52] l'animo ridure
      Dove lassai, io credo, Malagigi,
      Il qual, se vi rimembra, in l'altro canto
      Vi lassai cum ragion jocondo tanto.

XV.

    Io vi lassai di ciambra già partito
      Della regina, e l'uno e l'altro lieto,
      Che tanto l'uno a l'altro era gradito
      Che ciascun di essi ne restava quieto;
      Desidra la regina che finito
      Presto sia il giorno al suo piacer secreto,
      E sol la notte a lei felice espetta,
      Che Amore è cieco, e notte gli diletta.

XVI.

    E senza altro pensare, un suo fidato
      Accorto servitor chiamò quel giorno,
      A cui disse, se sei, come hai mostrato,
      Sempre nemico a chi mi vuol far scorno,
      Prego che vadi più che puoi celato,
      E Orlando trovi cavaliero adorno,
      E nostro capitan, se sciai qual sia,
      E questa gli darai da parte mia.

XVII.

    E una lettera in mano al messo porse,
      Che del suo amore il conte reavisava;[53]
      Dopo molte proferte, il servo corse
      Al finto non ma al ver conte[54] di Brava:
      Il conte poi che del sigil si accorse,
      La lettra prese, e altro non parlava,
      Anci notando[55] il servo, in man la piglia,
      In atto d'uom che assai si meraviglia.

XVIII.

    Sciolsella[56], e prima sotto[57] lesse
      Il nome di chi a lui la scrive e manda;
      Subito il resto a leger poi si messe
      Di tal tenore = A te si aricomanda,
      Conte, colei che per signor ti ellesse,
      E sol ti apprezza, e solo ti dimanda;
      Pregate, come la notte passata,
      Questa altra ancor ti sia racomandata[58].

XIX.

    Rimase il conte alle parol suspeso,
      E di notte non scià, nè de che scriva;
      Ma pur per coniettura ha in parte inteso
      Quel che chiedea la donna, e le agradiva;
      Scià ch'ella già lo amava; onde compreso
      Ha che di novo in lei lo amor si aviva;
      Ma pur di quel che ha letto assai si ammira,
      E di novo la lettra or lege, or mira.

XX.

    E alla proposta subito rispose,
      E rescrisse una a lei di tal tenore:
      Regina mia, nelle importanti cose
      Vostre del regno sol vi mostro amore;
      Ma in altre trame occulte et amorose,
      Non fui mai vosco; onde pigliate errore:
      Nè sta notte nè mai giacqui cum vui;
      Credo ch'in cambio mio godesti altrui.

XXI.

    Diede la lettra il conte al fido messo,
      Che alla regina appresentolla in mano;
      Ella vedendo il servo, al primo ingresso
      Allegrossi, ma poi fu il gaudio vano,
      Che poi che della lettra intese espresso
      Tutto il tenor, le parve il caso strano
      D'esser schernita, e che ciò[59] niegi il conte,
      Che pure il vide seco a fronte a fronte.

XXII.

    E cominciò a dolersi la regina
      Allor del conte assai cum voce pia;
      Lacrimando diceva: ahimè mischina,
      A chi dei l'alma e la persona[60] mia!
      Ad un che fu la notte, e la mattina
      Dimostra ingrato che più mio non sia;
      E a me che io il vidi, e sciò che fu certo ello
      Non si vergogna dir, che non fu quello.

XXIII.

    Nol vedeste, occhi vui, che le fattezze
      Avea del conte? io sciò che non errasti;
      Ora son queste, Orlando, le prodezze
      Che per mio amore usar prima pensasti?
      Se pur non ti piacean le mie bellezze,
      (Che poco sono) a che, crudel, le usasti?
      A che sì piccol tempo le godesti,
      E da me, ingrato, come vil ti arresti?

XXIV.

    Forse ch'io non ti son piacciuta quanto
      Credevi prima, ahimè, solo a vedermi?[61]
      Ma perchè, ingrato, tante volte e tanto
      Quella notte tornasti a rigodermi?
      Se allor bella non fui, come di manto
      Adorna poteva altri e tu[62] tenermi?
      E se a me più tornar pur non volevi,
      Negarmi esser lì stato non dovevi.

XXV.

    Dall'altro canto il conte Orlando stava
      Suspeso assai, nè scià quel che si dire;
      La cosa ben come era imaginava,
      Ma non la scià per lo ben colorire;
      Che essa l'avesse in fal preso pensava
      Per cieca volontà, per gran desire,
      Nè scià chi possa avere audacia presa
      Di essere entrato in una tanta impresa.

XXVI.

    Non scià come essa lui in fal pigliasse,
      Nol cognoscendo al viso e al proprio aspetto,
      Nè scià ch'in faccia lui rapresentasse
      Salvo Milone, a lei figlio diletto,
      Qual non si crede[63] che alla madre usasse
      Tanta sceleritade, tanto diffetto[64],
      E stette in tal penser tutto quel giorno;
      Ma il conte io lasso, e a Malagigi io torno[65].

XXVII.

    Credendo Malagigi ritornare
      Alla regina la notte seguente,
      Nel mezzo di quel dolce lamentare,
      Che faceva ella del suo error dolente,
      Andolla Malagigi a visitare,
      Che non sapea della regina[66] niente
      Quel che dolesse, anci a lei venne allora
      Cum la sembianza di quel conte ancora.

XXVIII.

    Fu dalla più secreta camariera
      Portata alla regina la novella,
      Come ad essa il gran conte venuto era
      Per visitarla, se piacesse ad ella;
      Tutta turbossi la regina in ciera,
      E in mille parti il sdegno la martella,
      E dubita di dui qual debbia fare,
      O se lo escluda, o pur lo lassi entrare.

XXIX.

    Non scià quel che si far, tutta è commossa,
      Non scià se contradica o se consenta,
      Ma l'amor più che l'ira ebbe gran possa,
      Sì che a lassarlo entrar restoe contenta;
      La camariera ad introdurlo mossa,
      Avanti alla regina lo appresenta,
      E Malagigi non sapendo il fatto,
      A lei si appresentò cum allegro atto.

XXX.

    Ma ella cum sembiante assai mansueto,
      Cum occhi mesti a guisa di turbata,
      Non ben rispose a Malagigi lieto
      Come pensò vedere alla tornata;
      Ma non per questo se ritrasse adrieto;
      Ma dimostra egli faccia allegra e grata,[67]
      E accarecciar[68] la donna allor non resta,
      Pensando che per altro ella stia mesta.

XXXI.

    Ma senza altro parlarli, la regina
      La lettera del conte al baron diede;
      Presella[69] quello, e subito divina
      Dove il gran sdegno di colei procede:
      E più cognosce ancor la sua ruina
      Che la lettra del conte in scritti vede;
      La lettra lesse, e poi rivolto a lei
      Disse, regina, per un scherzo il fei.

XXXII.

    Tutta mutossi la regina allora,
      E serenò la fronte e il suo bel ciglio,
      E più che mai Orlando la innamora,
      E subito le fa mutar consiglio;
      Ma quietata non bene era ella ancora,
      Quando a lei corse un suo fedel famiglio,
      E dissele, regina, il tuo figliuolo
      Si trova in gran contrasto e in maggior duolo.

XXXIII.

    Il conte Orlando nostro defensore,
      Venuto da ponente[70] ove il sol monta
      Per defendere il stato e il vostro onore,
      Credo che ricevuta abbia qualche onta;
      E dir l'ho udito al tuo figliuol: Signore,
      Se sta persona mai per te fu pronta,
      Se mai io satisfeci al tuo desire,
      Piacemmi[71] assai, ma ormai mi vo' partire.

XXXIV.

    Di questo assai si duole il tuo Milone,
      E li repugna, e consentir non vuole,
      E vie più perchè Orlando la cagione
      Tace, nè si contenta e non si duole;
      Ma che offeso sia stato il gran barone
      Conoscessi[72] alla ciera e alle parole:
      Però prega Milon ch'ivi tu vegni,
      E che lui, se il puoi far, fra nuoi ritegni.

XXXV.

    Poco cervel coprir de' la tua fronte,
      E che l'hai dove la civetta[73] il gozzo:
      Or non è qui a me presente il conte,
      Che ti sian cavi li occhi, e il capo mozzo?
      Rispose la regina; e a me raconte[74]
      Una tal falsità, ribaldo e sozzo:
      Sei cieco, over bevuto hai troppo vino,
      Che qui non vedi Orlando paladino?

XXXVI.

    Guarda il famiglio, e resta stupefatto,
      E cognosce che quello è Orlando apponto:
      Io non sciò, disse, come vada il fatto,
      E come pria di me costui sia gionto;
      Io il vidi, io lo udii pur, e corsi ratto,
      Regina, a te, che sciai quanto sia pronto;
      E non sciò come sia possibil questo,
      Che egli di me sia giunto a te più presto.

XXXVII.

    E partito[75] porrò cum chi lo accetta,
      Che quel ch'io vidi, Orlando, è in sala ancora,
      E parla cum Milon, che così in fretta
      Venni, che certo ancor cum lui dimora.
      Perchè a chi il fatto attien sempre suspetta,
      Molto turbossi la regina allora;
      A Malagigi guarda, e si dispone
      Veder di tal novella il parangone[76].

XXXVIII.

    Malagigi, che più non può coprirse,
      Dispose allor finir la cosa in riso,
      E volto al servo disse, che forbirse
      Debbassi[77] ben di nuovo e li occhi e il viso,
      E che debbia correndo indi partirse,
      E ben cerchi mirare attento e fiso
      Se più dove diceva[78] il conte vede,
      E poi ritorni, e facciane lor fede.

XXXIX.

    Subito il servo senza altra risposta
      Ritornò in sala ove ancor stava il conte,
      A cui il servo assai vicin si accosta,
      E fra se dice: io pur ti miro in fronte;
      Pur veggio che quel sei; ora a sua posta
      Mi accusi la regina, e facciammi[79] onte,
      Ch'io dubito assai ch'essa e il suo figliuolo
      Non sian traditi, e ne ricevan duolo.

XL.

    E nulla dire allora a Milon volle,
      E fra se parla, e torna alla regina,
      Et a lei disse: chi 'l cervel mi tolle,
      Peggio[80] che non veggio io quello indivina;
      Tu sei troppo, regina, a creder molle,
      E ne potria reuscir tua gran rovina;
      Orlando è in sala, e questo è certo assai,
      E a vederlo tu ancor venir potrai.

XLI.

    Rispose la regina: io vo' vedello,
      Ch'io voglio, s'io non trovo, castigarti;
      E tu, conte, se tu però sei quello,
      Prego che qui mi espetti e non ti parti:
      Rispose Malagigi, io son pure ello,
      E per meglio voler certificarti,
      Qui dentro chiuso voglioti espettare,
      Fa' pur quanti usci vuoi di fuor serrare.

XLII.

    Fu chiuso Malagigi, e Galliciana
      Andò dove è Milone e il conte in sala;
      E visto il conte, assai li parve strana
      Tal cosa, e come a occel le cascò l'ala;
      Chiama in amore ogni sua opra vana,
      L'ira in lei[81] cresce, e il desiderio cala;
      Volsessi[82] disperar, volse morire,
      Poi che così si vide allor schernire.

XLIII.

    Ma come sempre saggia e discreta,
      Farne vendetta al tutto si dispose,
      Ma per suo onore più che può secreta,
      Ordine buono al suo disegno pose;
      Molti de' suoi armò, che non gliel vieta
      Alcun, che potea queste e maggior cose,
      E condusseli ove era il finto Orlando,
      Per legarlo prigione al suo comando.

XLIV.

    Ma intanto Malagigi la mala arte,
      Buona per lui, aveva oprato solo,
      Che solo a un comandare e aprir di carte
      Passava i muri, e se ne andava a volo;
      Effigie muta,[83] e quando vuol si parte,
      E il gaudio in pene[84] muta, in gaudio il duolo:
      Egli uscì fuora, e[85] in cambio suo rinchiuso
      Un spirito lassò da lui bene uso.[86]

XLV.

    Nè vi ammirate se tal cosa fa,
      Che questo, a lui ch'è mastro, è cosa picola;
      Un libro consecrato il barone ha
      Che tutti i segni di tale arte articola;[87]
      In quello ogni scongiura e forza sta
      Che descrive Azael[88] e la Clavicola,
      E però dal demonio egli è obedito
      Secondo le occorrenzie e l'appetito.

XLVI.

    Partisse allora egli per più destra[89]
      Che puote, che sapea quel che importava;
      Non sciò se uscisse per uscio o finestra,
      O se demonio o spirito il portava;
      Da l'altra parte la regina allestra[90]
      Li armati suoi, e nella ciambra entrava,
      E addosso a Libichel,[91] ch'in propria forma
      Del conte stava, corse quella torma.

XLVII.

    Tutti cum gran furor[92] contra a lui ferse,
      Per far della regina ogni[93] comando,
      Che tutta l'ira contra a quel converse,
      Che era in la ciambra, come a finto Orlando;
      Ma Malagigi l'animo non perse,
      Anci rispose bene al lor dimando,
      Che a chi per darli o lo pigliar s'accosta,
      Cum pugni e calci fa buona risposta.

XLVIII.

    Gridava ognun: pigliamo sto mal guerzo,[94]
      (Che così è il spirto in forma del gran conte)
      Ma Malagigi lor fa stranio scherzo,
      E a chi una gota rompe e a chi la fronte,
      Dui fece tramortire, e occise il terzo,
      E contra li altri ha ancor sue forze pronte;
      E ad un di lor, che gli contrasta invano,
      Tolse per forza un gran baston di mano.

XLIX.

    Questo vedendo li altri, e che ben li onge,[95]
      Ciascun sta largo, e il guardano alle mani;[96]
      Dàlli dàlli, ciascun grida da longe,
      Come quando talor son tocchi i cani,
      Che abaglian[97] pure, e alcun non morde o ponge,
      E vanno intorno oppur stanno lontani;
      Così fan quelli, e gridano sì forte
      Che udito già l'avea tutta la corte.

L.

    Milon vi corse, il conte, e il gran Fondrano,
      Rosadoro, Arideo cum altri insieme;[98]
      Ciascun teneva o brando o spiedo in mano,
      Che chi il caso non scià di peggio teme;
      Allora Libichel si fa più strano,[99]
      Il baston gira, e di gran furia freme
      Per provocar più il conte e li altri in ira,
      Corre al nemico, grida, salta e gira.

LI.

    Intanto coi compagni il conte gionse,
      E il tempo prese allora Libichello,
      Per non mostrarsi Orlando a Orlando,[100] assonse
      Novella forma, come gionse quello;
      Effigie da baston proprio si agionse,
      E divenne di uno uomo uno asinello;
      Io non sciò se Turpino in ciò mi inganni,
      Fu uno[101] asinello di ben sopra otto anni.

LII.

    Rignando cominciò giocar de calci,
      E porre ivi ciascuno in gran conquasso;[102]
      Fra color si dimena, e con gran balci[103]
      E correr, ne va assai più che di passo;
      Non fa tempesta, quando scorza i salci,[104]
      Tanto rumor ne' campi e tal fracasso,
      Quanto fa allora il spirto Libichello
      Mutato (come io dissi) in asinello.

LIII.

    Orlando e Rosador di riso scoppia,
      Milon, Fondrano e così tutto il resto,
      Pur sempre i calci l'asinel raddoppia,
      E salta e corre e poi ragira presto;
      L'orecchie stende, si digrigna, e doppia
      Festa agli astanti poi aggiunse a questo,
      E in ordine mostrò quel che in le[105] stalle,
      O ne' campi, il stallon fra le cavalle.

LIV.

    E si drizzò a seguir Galliciana
      Quel disonesto e intrepido asinazzo,
      Ella, che vide quella cosa strana,
      Si sforza vergognosa uscir d'impazzo;
      Ma l'asino da lei non si allontana,
      Gridagli forte ognun, pur n'ha sollazzo,
      E se[106] non pur che la regina infesta,
      Scoppiato ne sarebbe ognun di festa.

LV.

    Ma il conte Orlando, cavalier saputo,
      Che ebbe la lettra, s'avisò del fatto,
      Perchè più d'uno incanto avea veduto
      Per altri tempi, imaginossi il tratto,
      Che Malagigi, o chi altri, qui venuto
      Fusse per eseguir questo tristo atto,
      Et a quanti baron si vide avante
      Disse: qui è stato qualche negromante.

LVI.

    Confermò ognun quel che 'l conte prevede,
      Il qual disse a ciascun che presente era:
      Io sum[107] Orlando, il quale in Cristo crede,
      E la sua legge è sola al mondo vera;
      Mostrar vi voglio la cristiana fede
      Quanto potente sia, quanto sincera;
      E l'asino gridò:[108] Demonio tristo,
      Partiti quindi per virtù di Cristo.

  (_Manca la continuazione_)

LVII.

    Ebbe il gigante allora acerba pena,
      Pur si ritenne in piede, e il capo quassa,
      La mazza stringe et a due man la mena,
      E contra a chi il percosse un colpo lassa;
      Schifarlo puote il Paladino appena,
      Ma pur da parte salta, e il colpo passa;
      Egli è mastro di guerra, e il suo Rondello
      Ai salti è assuefatto, e molto snello.

LVIII.

    Schiffò quel colpo, e ben volse[109] il marchese,
      Ma renderlo non puote a quella volta,
      Chè separate fur le lor contese,
      Tanto crescea de' cavalier la folta;
      Sicchè Oliviero allora altra via prese,
      Mostrando tra' pagani audacia molta:
      Quanti ne giunge pien di rabbia e tosco,
      Male integri li manda al regno fosco.

LIX.

    Riconfortossi la cristiana schiera
      Pel grande aiuto di quel Paladino;
      Ma di Ruffardo la possanza fiera
      Fa come falce di stipa o di lino:
      Infernal cosa è riguardarlo in ciera,
      Nè sì brutto si pinge Calcabrino;[110]
      E tanto adopra la ferrata mazza,
      Che sempre ha intorno spaziosa piazza.

LX.

    Ma Balugante cupido di sangue
      Bravante il maladetto a ferir manda;
      Mossessi[111] quello a guisa di fiero angue,
      Se advien che 'l tosco disdegnato spanda;
      Restò a tal gionta ogni cristiano esangue,
      E a fugir cominciar per ogni banda;
      Li più galgiardi[112] allor ebber paura,
      Movendossi[113] il pagan de empia statura.

LXI.

    Il primo che scontrò cum la fiera asta
      Fu Rodoardo sir di Lamporeggio,
      Galgiardo fu, ma al colpo non contrasta,
      Che a terra cade, e non gli avvenne peggio[114]:
      Poi che la lanza in mille pezzi è guasta,
      Il brando tira, e grida: oggi preveggio
      Il modo di sbramarmi a sangue e morte,
      E provar quanto ogni cristiano è forte.

LXII.

    Vide il Danese il danno de' cristiani,
      E il suo Dudone e Bradamante appella,
      Che era in la schiera delli due germani;
      Costei del buon Ranaldo era sorella
      Gagliarda, ardita, e da menar le mani
      Atta non men che un Paladino, e bella;
      Altra Camilla,[115] altra Pentesilea,
      Che armata sol per Cristo combattea.

LXIII.

    Entrò la dama nel calcato stormo
      Insieme cum Dudon gridando forte:
      Ora canaglia insieme vi distormo,[116]
      Che tutti meritate acerba morte;
      Io più di vui[117] non son legata o dormo,
      Che sì pensate, penso, a trista sorte:
      E cum la lanza un cavalier percusse
      Chiamato Armeno, e credo Armeno fusse.

LXIV.

    Poi trasse il brando la gagliarda dama
      E gettò morto un giovinetto al piano,
      Qual da Turpino Chiariol si chiama,
      D'abito e nascimento soriano,
      Venuto di Soria per la gran fama
      Del gran re Carlo e del popol cristiano,
      E lassò il padre suo senza altro erede,
      Giurando tornar presto, alla sua fede.

LXV.

    Glorio, Lampruccio e Meleardo occise,
      Tutti Africani, e tutti e tre di Egitto;
      Col brando il capo ai dui primi divise,
      L'altro di ponta fu nel cuor trafitto;
      Per questo, gran terror la dama mise
      Nel popul sarracin timido e afflitto,
      Gettando gambe, braccia e teste a terra,
      Questo urta,[118] quello occide et altri[119] atterra.

LXVI.

    Come se tra molti minuti schioppi
      Bombarda scocca e sino al ciel ribomba,
      Che non pur par che de' nemici agroppi[120]
      L'animo, ma li offende, atterra e slomba;
      O se nei campi peccorelle intoppi,
      Dopo altri lampi, una fulminea romba;
      A parangone de altri men potenti
      Par che a ferir la dama si apresenti[121].

LXVII.

    Ma Dudon fa cum lei la festa doppia,
      E col brando fracassa, atterra et urta,
      Minaccia, fende, rompe, taglia e stroppia,
      E a questo il busto, a quello un braccio scurta;
      L'uno induce timor, l'altro il radoppia,
      Per tener de' Cristian l'audacia surta,
      Ma non men sarracin da l'altro canto
      Cercano di vittoria avere[122] il vanto.

LXVIII.

    Artiro, Odrido, Buffardo e Bravante
      Son contra i nostri da gran furia spenti,[123]
      Come si vede a caso in uno instante
      Levarsi a un tempo dui contrarii venti,
      Che l'un sbatte a ponente, altro a levante,
      Quel che a lor forza a caso si apresenti;
      E cum tal furia l'un l'altro ritrova,
      Come volesser discacciarsi a prova.

LXIX.

    Scontrosse cum Odrido Bradamante,
      E stordito il lassò, tanto il percosse;
      Ferillo al capo la donzella aitante,
      Che tutto il tramutò, tutto il commosse;
      Visto quel colpo il forte re Bravante,
      Stimò che un paladin la dama fosse,
      E d'un gran colpo l'elmo le martella,
      Di che gran poena[124] ne sostenne quella.

LXX.

    Ma subito grande ira al cuor le monta,
      E cum il brando il capo gli percuote,
      Che 'l colpo dato a lei cum questo sconta,
      E impalidir gli fece ambe le gote;
      Ma il re Bravante le lassò una ponta,
      Che appena ella in arcion tener si puote;
      Ma per la gente ch'ivi allor si mosse,
      Per forza l'un da l'altro separosse.

LXXI.

    Ma cum Buffardo si scontrò Dudone,
      E cum gran stizza adosso se gli cazza;[125]
      D'una mazzata il gionse in un gallone,
      E poco men ch'in terra nol tramazza,
      Che grande anch'esso e forte era il barone,
      Perito molto in adoprar la mazza;
      Ora contra a Dudon venne il pagano,
      E l'uno e l'altro cum la mazza in mano.

LXXII.

    Mena il gigante cum la sua ben ferma[126]
      Mazza a Dudone,[127] egli da parte salta,
      E convien che cum senno e ben si scherma
      Che troppo acerbo il sarracin lo assalta;
      Ma Dudon nel costato allor gli afferma
      La mazza, nè levolla allor troppo alta;
      E di dolor, tanto la mazza il tocca,
      Gettò il pagan la lingua fuor di bocca.

LXXIII.

    Ma subito il gigante in se rivenne,
      E nell'elmo a Dudon gran colpo tira:
      Quasi cade il baron, pur si ritenne,
      Ma monta per vergogna e doglia in ira
      Tanto, che adosso a quel gigante venne,
      E alla visera, dove il fiato spira,
      Toccollo, e il naso talmente gli offese,
      Che Buffardo per doglia a terra stese.

LXXIV.

    Occiderlo volea Dudone allotta,
      E per ferirlo avea già il braccio in ponto,
      Ma proibillo far di nuovo lotta
      Il stormo de' pagan ch'ivi fu gionto;
      Fuli il disegno e la sua impresa rotta,
      Che ognun fa più di se che d'altrui conto;
      Vide essere egli danno e incarco espresso,[128]
      Per occidere altrui, morire anch'esso[129].

LXXV.

    Onde indi allor convenne dipartirse,
      E lassare il gigante in terra steso,
      Che gente tanta contra lui venirse
      Vedea, che forse allor restava preso,
      E li fu forza altrove ancor partirse,
      Che alla forza ciascun misura il peso,
      Ferendo va i nemici in altra parte,
      Et a chi il petto, a chi la faccia parte.

LXXVI.

    Così fa la donzella Bradamante,
      Col brando in man gagliarda a maraviglia;
      Intanto sorse il caduto gigante,
      Qual nuovamente la sua lancia piglia,
      E questo dietro, e quel percuote avante,
      A infernal mostro nel ferir simiglia,
      E tanto de ferir l'empio procaccia,
      Che chi percuote occide, e li altri caccia.

LXXVII.

    Mirava la battaglia allor Ranaldo,
      Il quale fra' pagan stava secreta-
      Mente, ma di scoprirse e d'ira caldo,
      E di assalirli cum il re di Creta
      Non si può rafrenar, non può star saldo,
      Non può tener la mente a un segno quieta;
      E una sola ora mille anni gli pare
      Potere esso in persona in gioco entrare.

LXXVIII.

    Bradamante ferir vedea il barone,
      Cognobella all'insegna, e alla armatura,
      Che in campo verde portava un leone
      Di quel proprio color ch'ha di natura;
      L'insegna è questa del suo padre Amone,
      Piacque alla dama simil portatura:
      Fu il leon poi alquanto tramutato,[130]
      E di integro Ranaldo il fe' sbarato.

LXXIX.

    Tanto col re Cretense oprato avea
      Ranaldo, che a re Carlo è fatto amico,
      E battezzarsi in tutto si volea
      Che di Califa fatto era nemico;
      E la cagion che a questo lo movea
      Ditta l'ho sopra, e più non la ridico:
      E in ponto stan quando fia tempo e luoco
      Di accender fra' pagani un doppio foco.

LXXX.

    E per tessere alfin quel che avea ordito,
      E mandare ad effetto il suo disegno,
      Alla sorella prese per partito
      Far di sua mente cum buon modo segno;
      E presto entrò cum l'asta bassa ardito
      Fra' cristian, come li avesse a sdegno,
      E percosse uno apresso alla sorella,
      Che in terra il fe' cadere, e turbar quella.

LXXXI.

    La dama allor cum rabbioso schismo[131]
      Verso Ranaldo si aventò col brando,
      Per mandar quello, come lo esorcismo
      I spiriti infernal de fuga[132] in bando;
      Del duol già ne sentì gran parossismo,[133]
      Ma non volse il baron far di rimando,[134]
      E beffarla e fugir cominciò insieme,
      Come un pazzo che scherza a un tratto e teme.

LXXXII.

    Dicea Ranaldo: sei tu de' baroni
      Che se chiamano in Francia paladini,
      Che non potete fuora delli arcioni
      Gettar li men stimati sarracini?
      Se non aveste le armi e i brandi buoni,
      Persi aria Carlo ormai e' suoi confini;
      E tu porti il leon, superba insegna,
      Per dimostrar ch'in te gran forza regna.

LXXXIII.

    Per tal parole, e per la prima causa
      Dello occiso baron vicino a lei,
      Seguia Ranaldo senza alcuna pausa,
      Per condurlo col brando a casi rei;
      E per grande ira allor saria stata ausa
      Entrar nel fuoco o dove stanno i Dei,
      Volar al ciel, o profundarsi in mare,
      Per volersi del caso vendicare.

LXXXIV.

    Fugia Ranaldo, et ella seguitava
      Tanto, che fuora delle schiere usciro;
      Allor Ranaldo a quella si voltava,
      Dicendole, sorella, assai mi ammiro
      Che tanto il tuo fratello ora ti agrava,
      Che dar gli cerchi l'ultimo martiro;
      Se ben son stravestito e non sto saldo,
      Io però sono il tuo fratel Ranaldo.

LXXXV.

    E verso lei alciata[135] la visera,
      Fecela chiara di quel ch'era incerta;
      Visto alla faccia che quello appunto era
      Ranaldo, e che ne fu la dama certa,
      Depone ogni furor, jubila e spera
      Che presto sua possanza sia scoperta;
      E in ben di Carlo, e danno de' pagani,
      La vittoria per lui fia de' cristiani.

LXXXVI.

    Dopo molte parol[136] tra lei e lui,
      Ranaldo le contò lo ordine dato
      Col re d'Oranio e i capitanei sui,
      Sì come per adietro hovvi narrato;
      Onde sogionse, a te prima che altrui
      Il mio penser secreto ho revelato,
      Acciò che vadi al capitan Dainese,
      E quel ch'io a te, tu a lui facci palese.

LXXXVII.

    Digli che in ponto cum due squadre stia
      Cum qualche, che a lui piaccia, baron franco;
      E che quando levato il rumor sia
      Nel campo de' pagan, venga per fianco,
      Che de venir lì avrà secura via,
      Nè può venirne tal disegno a manco;
      Egli da lato, e nuoi da la codazza,
      Porremo a morte li inimici e in cazza.[137]

LXXXVIII.

    E senza spia che gli riporti quando
      Comparir deva, digli che pur presto,
      Che il cominciar tal cosa è a mio comando,
      E che il troppo tardar mi è già molesto;
      Comincierò adoprar subito il brando
      Ch'io pensi che ciò a lui sia manifesto.
      Vanne, sorella, e digli che non erri,
      Che oggi vittoria aranno i nostri ferri.

LXXXIX.

    Inteso ch'ebbe Bradamante il tutto,
      Verso Parigi punse il suo destrero,
      E come ben Ranaldo avea condutto
      Il suo disegno, disse al franco Ugiero;
      A cui, poi che l'udì, non parve brutto
      Del buon[138] Ranaldo l'ordine e il[139] pensiero,
      Anci per darli cum prestezza effetti
      Ebbe dui capi cum lor squadre elletti.

XC.

    L'uno fu Namo, e l'altro Ricciardetto,
      La sesta schiera ha quel, questo la nona.
      Et ad ambi narrò tutto l'effetto,
      Perch'esso andar non vi volse in persona;
      Che un capitanio generale elletto,
      Raro o non mai l'esercito abbandona;
      E però a quelli revelò il secreto,
      Di che ciascun di lor funne assai lieto.

XCI.

    Così per via dove non fusser visti
      Cum le lor schier li capi se avioro
      Per ritrovare i sarracin sprovisti,
      E contro essi adoprar le spade loro;
      Spera ciascun di far solenni acquisti,
      Poi che del tutto bene instrutti foro:
      Ma vadan quelli, io tornerò al Danese,
      Che ove è Carlo rimase, e ad altro attese.

XCII.

    Per impedir che quei ch'erano in fatti
      Tenessero ivi il lor combatter saldo,
      Nè adietro fusser dal rumor retratti,
      Quando l'assalto arà fatto Rainaldo,
      Cum stratageme e ingeniosi tratti,
      Di che esser debbe sempre un capo caldo,
      Gano mandò[140] cum la settima schiera,
      Dove la prima pugna in gran colmo era.

XCIII.

    Cum trenta milia di sue genti pronte,
      E cum molti di[141] suoi conti malvagi,
      Entrò in battaglia il Magazense conte,
      E secco[142] avea Beltramo e Bertolagi,
      Falcon, Sanguino, Spinardo e Lifonte,
      Anselmo, Pinabello et Aldrovagi,
      Cum altri molti che ridir non stimo,
      Ma Gano fu cum l'asta al ferir primo.

XCIV.

    Rupe la lanza proprio a mezzo il scudo
      Di Medonte di Dacia cavaliero,
      Che li cacciò fuor della schena il nudo
      Ferro dell'asta, sì fu il colpo fiero;
      Poi trasse il brando e nequitoso e crudo
      Il capo fesse a Corifonte arciero;
      Di Dacia fu costui, a Odrido caro,
      Ma non gli fu a quel colpo allor riparo.

XCV.

    Ma Balugante dello assalto accorto,
      Mandò nella battaglia Ardubalasso,
      Qual percosse Dudone, e come morto
      In terra lo gittò cum gran fracasso;
      E pria che fusse quel baron risorto,
      Fu preso, ancor pel colpo afflitto e lasso;
      Nè puote esser soccorso allor Dudone,
      Che a Balugante fu dato pregione.

XCVI.

    Per il nuovo soccorso, e la gran forza
      Di Ardubalasso li cristian fugiro,
      E la furia schifar ciascun si sforza,
      E li più forti allora si smarriro;
      L'ardir di molti quello assalto amorza,
      E qual Bufardo fuge, e quale Artiro,
      Chi Odrido schifa, e chi Bravante fuge,
      Dove salvarsi spera, ognun rifuge.

XCVII.

    Grida Olivier cum voce minacciante,[143]
      E grida Gano: ove fugite voi?
      Seguitene cristiani, andiamo avante,
      Volete abbandonar re Carlo e nuoi?
      Re Carlo anch'esso pure ha genti tante,
      Che a tempo manderà soccorso ai suoi:
      Non dubitate, ognun torni a ferire,
      Che la gloria de un forte[144] è un bel morire.

XCVIII.

    Ardubalasso intanto ed Oliviero
      Cum furia estrema si affrontaro insieme;
      Ferì questo il pagan sopra il cimiero
      Cum furia tanta e cum tal forze estreme,
      Che poco men che nol cacciò al sentiero;
      Ma pur di doglia esterminata il preme,
      E se non era allor l'elmo sì forte
      Condutto era Olivier pel colpo a morte.

XCIX.

    Ma buona pezza stette strangosciato
      Per quel gran colpo il paladin marchese,
      E pregione era, se non era aitato
      Da Ganelon che a forza lo difese;
      Prese una lanza, e nel sinistro lato
      Percosse Ardubalasso e a terra il stese,
      Chè contra lui sì inopinato venne,
      Che 'l sarracino in sella non si tenne.

C.

    Resorse intanto il gran signor di Vienna,
      E forte combattea col brando in mano;
      Così fa Gan che tocca e non accenna,
      E questo occide e quel riversa al piano;
      Ma non val lor cum brando e cum antenna
      Ferir, che sol sono Oliviero e Gano
      Or capi tra' cristiani in tal tenzone,
      Preso[145] è Dudone, Astolfo e Salomone.

CI.

    E Bradamante col suo Ricciardetto
      Si pose in schiera come fu ordinato,
      Per far col sir di Montalban l'effetto,
      Che di sopra poco anzi io vi ho narrato;
      Però il Danese che avea tal respetto,
      Vuol che sia aiuto ai combattenti dato,
      E in battaglia Turpin presto mandava
      Cum la sua schiera di ordine la ottava.

CII.

    E subito parlò del fatto ordito
      Contra' pagani al sacro imperatore,
      Et ordinosse allor che Carlo uscito
      Cum la sua schiera de ordinanza fuore,
      L'inimico da un canto abbia assalito;
      Sentendo in quella parte il gran rumore,
      E inteso di Ranaldo il duro assalto,
      In quella parte[146] allor debbia far alto.

CIII.

    Turpino intanto tanti fatti fece
      Ch'io non ricordo e cum brando e cum lanza,
      Che parve un fuoco entrato nella pece,
      Che Dio li accrebbe il lustro e la possanza;
      Tutte le schiere de' Cristian refece,
      Tal che ciascun di lor prese speranza;
      E in questo assalto de' forti cristiani
      Gran danno e occision fu fra' pagani.

CIV.

    Ma Balugante manda Marcaluro
      A soccorrer pagan già posti in fuga,
      Qual nequitoso e di superbia duro,
      Dove entra li cristiani atterra e fuga;
      Ma Ranaldo che vede il caso oscuro
      Delli occisi cristiani, il fronte ruga,
      E tratto il brando, se n'andò dove era
      Non distante Califa e la sua schiera.

CV.

    Ranaldo avendo l'abito pagano
      A Califa accostossi cum buon modo,
      E dielli sopra il capo un colpo strano,
      A guisa che si caccia in legno il chiodo;
      Trovol sprovisto, e riversollo al piano,
      Benchè fusse quel re gagliardo e sodo;
      Nè allora ebbe altro mal, ma il buon Ranaldo
      Mostrossi allora di gran furia caldo.

CVI.

    E cum il brando mena gran tempesta,
      E facea colpi fuor d'ogni misura;
      A chi braccia tagliava, a chi la testa,
      E chi fendeva insino alla centura;
      E tanto l'occhio aveva e la man presta
      Che facea a un tempo il danno e la paura;
      Sempre gridando: adosso alla canaglia,
      Che vincitor serem della battaglia.

CVII.

    Vedendo questo i sarracin smarriti,
      Che non scian ciò che questo dir si voglia,
      E vedendo li morti e li feriti
      Da sì gran colpi, tremano qual foglia;
      E se vi erano alcun delli più arditi,
      Che de offender Ranaldo avesser voglia,
      Egli col brando sì li acconcia e sbatte,
      Che tutti o occide, o cum gran furia[147] abbatte.

CVIII.

    Intanto Bradamante si scoperse
      Cum li fratelli e la sua ardita schiera,
      E le cristiane insegne al vento aperse
      E entrò per fianco dove Ranaldo era;
      Questo quel stormo allor tutto disperse,[148]
      Vedendosi assalito[149] a tal mainera:
      Restò all'assalto ognun da se diviso,
      Che assai spaventa uno empito improviso.

CIX.

    In altra parte[150] poco a quei distante
      Mossessi[151] Namo e tutta la sua gente,
      E ove è Tricardo allor[152] si trasse avante
      Cum la schiera serrata arditamente;
      Non vi fu[153] sarracin tanto constante
      A cui non vacillasse allor la mente,
      Vedendossi così desordinare,
      Nè più si scianno in qual parte guardare.

CX.

    Mosso non si è Doranio ancora contra
      A' sarracin, ma tempo e luoco espetta,
      Che se peggio a' cristiani non incontra,
      Senza scoprirse spera la vendetta;
      Vede che quanti il buon Ranaldo scontra,
      Tutti col brando li investisse[154] e affetta,
      Onde in lui spera, e ancor riposa alquanto:
      Però posando anch'io fo fine al canto.




CANTO III.


I.

    Sforzassi[155] alcuno allo inimico porre
      Cum forza il freno più che cum ingegno:
      Così il vecchio Priamo e il forte Ettorre
      Cercavano smorzare il greco sdegno;
      Ma in altro modo si sforzò Nestorre
      E Ulisse ruinare il troian regno,
      Pensando esser, l'un[156] saggio, e l'altro veglio,
      Vincer cum senno che cum forza meglio.

II.

    Così visto ho a' miei giorni[157] overo inteso,
      Per non dar testimonio il tempo antico,
      Esser Francesco re di Francia preso
      Per senno più che a forza dal nemico;
      E pria doe[158] volte innanzi esser difeso
      Francesco Sforza da chi gli era amico
      Contra esercito[159] tanto e tanta boria,
      Che forza non potea darli[160] vittoria.

III.

    Cum la prudenzia i suoi nemici amorza
      Alfonso Estense, mio signore invitto,[161]
      Che avendo men che 'l suo nemico[162] forza,
      Hallo più volte già cum senno afflitto;
      In stato è ancora, e non fia mai ch'il torza[163]
      Da quello per timor, per fatto o ditto;
      E in casi che niun mai l'aria pensato,
      Nel suo seggio signor sempre è restato.

IV.

    Io lassarò de Julio i gran litigi
      Contra di lui per seguitare il Gallo,
      Zanniolo,[164] Ravenna, e li vestigi
      Lassati alla Bastia per l'altrui fallo;
      Lassarò discacciato re Luigi
      De Italia fuor, che anche bene Idio sciallo
      Quanto el stato de Alfonso allor pendea,[165]
      Scacciato essendo chi lo difendea.

V.

    Ma dirò quando per crudel fortuna
      Pregion restò Francesco re di Francia,
      Che oltra che allor non fu persona alcuna
      Che non bagnasse per dolor la guancia,
      Io credo che pensasse anco ciascuna
      Alfonso più che mai stare in bilancia,
      Per essersi sì a lui fedel mostrato
      Allor, quanto alcun mai tempo passato.

VI.

    Ma cum prudenzia e suo nativo senno,
      Oltra ogni fede e pensamento accorto,
      Placato ha quelli che pregione il fenno,
      Et ha il naviglio suo condutto in porto;
      Così far tutti i gran principi denno,
      Che vincer fa talor prudenzia il[166] torto;
      Così cristiani per salvarsi il[167] regno
      Vincer cercon per forza e per ingegno.

VII.

    Io vi lassai che Namo era già mosso
      Contra la schiera di Tricardo altiero,
      E che Ranaldo taglia insino all'osso
      Quanti ne assalta più che giammai fiero;
      Gridando tutti ammazza, adosso adosso,
      Estrema occision di pagan fero:
      Alardo, Ricciardetto e la sorella,
      Contra pagani ciaschedun[168] martella.

VIII.

    Dall'altro canto pur Doranio sorse
      All'improviso contra i sarracini,
      E lor tal tema nelle vene porse,
      Che stimano che 'l ciel tutto rovini;
      Fuge ciascun, ciascuno in frotta corse[169]
      Per schifar li nimici a se[170] vicini;
      Ciascun si pone in tal disordinanza,
      Che solo nel fugire hanno speranza.

IX.

    Marsilio, Panteraccio e li altri capi,
      E Balugante, in fuga universale
      Tutti son persi, e restano cum capi
      Senza consiglio, e zucche senza sale;
      Visti tutti fugir, Ranaldo i capi
      Sol ferir cerca, e di lor sol gli incale;
      Ai capi, ai capi, grida; e alla sua voce,
      De' suoi ciascun mostrossi più feroce.

  _Manca la continuazione_

X.

    Non puote pur Fondran tacer, che al fine
      Fu forza all'ira rallentare il freno,
      E dir: Donque li miei di mie rovine
      Son causa? ah Macon falso e di error pieno!
      Veggio ch'in te non stanno le divine
      Grazie, e quel ben[171] che mai non vien a meno;
      Piena è tua fede di fantasme e sogni,
      Io voglio seguir Cristo a' miei bisogni.

XI.

    Allor lo suase il conte umanamente
      Che battizar si voglia[172] al sacro fonte;
      Che invero Orlando fu molto eloquente,
      Et agli amici di benigna fronte;
      Geloso della Fede, e assai prudente,
      E per umilità volse esser conte,
      Casto, fedele, paziente e pio,
      E fu sempre vivendo in grazia a Dio.

XII.

    Milon superbo, Fondrano e Grugnato,
      I compagni Arideo e Rosadoro,
      I figli di Arimonte dispietato,
      Già crudo Urcasto e il fedele Antiforo,
      Per il parlar del conte onesto[173] e grato
      Alla cristiana fe conversi foro;
      Cum gran gaudio del conte e di Dio, stimo,
      Si battizaro, e fu Fondrano il primo.

XIII.

    Galliciana, e tutta la cittade
      Fu battizata allor per man d'Orlando,
      Egli si affaticò per caritade
      Di battizarli, e averli[174] al suo comando;
      Poi mosso dall'amore e da pietade
      Dispose per Fondrano oprare il brando,
      E in stato porlo, e però fe' gridare
      Che ogni soldato debba in punto stare.

XIV.

    E dopo alquanti giorni partir fece
      La gente[175] di Milone a questa impresa;
      Lassar Galliciana ormai gli lece,
      Poi che non teme più d'alcuno offesa.
      Ma a Feraguto ormai tornar mi dece,
      Che già tutta d'amore ha l'alma accesa,
      E dalla ciambra ove era uscendo fuori,
      Entrò ne un campo pien di vaghi fiori.

XV.

    Tutta fiorisce di erbe la pianura
      Di colorite rose e zigli piena,
      Avea di mirti intorno una verdura
      Che vie più ch'altro quella facea amena;
      Cinto era intorno di merlate mura,
      E da ogni merlo pende una catena;
      Ardenti fuochi vi erano in più bande,
      Qual piccol, qual mezzano e qual più grande.

XVI.

    Volava in quella[176] un pargoletto arciero
      Quale avea dardi di piombo e di oro;
      Quel fuga, questo fa l'amor sincero,
      Come diversi da natura foro;
      Vola[177] il fanciullo per quel piano[178] altiero,
      E sagitta col stral spesso uno alloro:
      Par che ferir quell'arbor[179] gli sia grato,
      Faretrato, fanciul, nudo, orbo, e alato.

XVII.

    Eravi in mezzo un vago carro aurato,
      Fatto non di opra umana, anzi divina,
      Sol di rubini e di diamanti ornato,
      E sopra vi sedeva una regina,
      Di dolce aspetto e da ciascuno amato,
      Adorna tutta di porpora fina;
      Un pomo di or nella man destra avea,
      Da un Troian l'ebbe, è questa Vener Dea.

XVIII.

    Era di lieta ma di vista altiera,
      Cum maniere legiadre e graziose,
      Altra stagion non vuol che primavera
      Lieta di odori e di fiorite rose;
      Odia vechiezza, e sol nella sua schiera
      Giovani sono, e lor dame amorose,
      Lascivetti animali e verdi piante,
      E in somma alcun non vuol che non sia amante.

XIX.

    Quattro destrier vie più che sangue rossi,
      Qual non si trovan mai nel correr stanchi,
      Guidano il carr[180] da un dotto auriga mossi;
      Senza alcun freno, e senza sproni ai fianchi
      Altri li han visti, e fan lor gambe[181] e dossi
      E code e colli[182] più che neve bianchi;
      Ma a Feraù, ch'anch'esso fu in quel luoco,
      Parveno rossi più ch'ardente fuoco.

XX.

    Sol li regge alla voce il saggio auriga,
      E tienli e scioglie come cani al lasso;
      Nè sempre scorre a un modo il bel quadriga;[183]
      Ma talor corre e talor va di passo;
      Nè sempre è il suo camin per una[184] riga,
      Ma or poggia in alto et or dechina al basso,[185]
      Talor sfrenato va,[186] talor modesto,
      Or longe corre, et or[187] si afferma presto.

XXI.

    Per ciascuno una fiata il carro corre,
      E mostra, anzi predice a ognun li amori
      Quali esser denno, e quanto ognun trascorre,
      E quai son fidi e quai falsi amatori;
      E chi del suo servir de' frutto corre,
      E chi ritrarne sol stenti e dolori,
      Chi gran voglia d'amare, e chi non molta
      Mostra a ciascuno il carro una sol volta.

XXII.

    Pur allor Feraguto[188] il vide in mezzo
      Cum genti innanzi che facean gran feste;
      Et altri vide ch'il seguian da sezzo
      Cum occhi lacrimosi e faccie meste;
      E questi sono che non trovan mezzo
      A far lor voglie ad altri manifeste;
      Sperano in vano, e tranno i pregi[189] al vento,
      Vivono in servitù, moiono in stento.

XXIII.

    Ma la turba che innanzi al carro giva,
      Che coglie del suo amor qualche mercede,
      In ordini diversi si partiva,
      E il maritale amor primo si vede;
      Questo fra li altri florido gioiva
      Di legitimo nodo e pura fede;
      Vener li sguarda cum alegra faccia,
      E i discordi fra lor a dietro scaccia.

XXIV.

    Dopo seguiano i giovinetti amanti,
      Che 'l nodo marital disiano insieme,
      Che cum bei[190] soni e dilettevol canti
      Chiamano[191][192] il frutto del lor sparso seme;
      In vaghe foggie e 'n amorosi manti,
      E nel farsi estimare hanno ogni speme,
      Cum brette torte[193] e chioma tanto ornata,[194]
      Che bastarebbe a Spagna innamorata.

XXV.

    Poi l'Amor giunto a qualche vituperio
      Cum ordine li suoi avea schierati,
      Secondo che distinguon l'adulterio
      In semplice e composto, i dotti frati;
      Chi è saggio noterà tutto il misterio,
      Senza ch'a pieno vui da me l'odiati;
      Li ordini solo io vi dirò, e l'amore,
      Qual li altri seguirà, serà il peggiore.

XXVI.

    Prima vedeassi[195] il quasi adulterino
      Secreto amor di vedovette belle,
      Che allo adulterio si può dir vicino,
      Perchè ancora al marito obligo han quelle;[196]
      Escusabile amor, che 'l lor destino
      Lassolle ahimè! pur presto vedovelle,
      Misto cum onestà, suave amore,
      Che dal bisogno vien più che dal cuore.

XXVII.

    Poi seguian quelli che de' dui solo uno
      Amanti avean[197] col nodo maritale,
      Che è semplice adulterio; e se ciascuno
      Di essi ha quel nodo è poi composto male;
      Composito adulterio a presso alcuno
      Si chiama, errore a li animi mortale;
      Questi seguian dapoi, tinti d'amore,
      Che più grato il piacer fa che l'onore.

XXVIII.

    Seguivano dapoi li innamorati
      Chierichi, preti et altri sacerdoti,
      Vescovi, papi, cardinali e frati
      Cum colli torti et abiti devoti;
      Che dapoi che han li articul predicati,
      E della Fede esposti i sensi ignoti,
      Aman le suor cum tristo desiderio,
      E ciascuno ha la sua nel monasterio.[198]

XXIX.

    Segue dapoi uno amor falso e reo,
      Che accader suol, come tra figlio e madre,
      Come Fedra per cui stracciar si feo
      Ippolito sue membra alme e legiadre;
      Come Canace amò già Macareo
      Carnal fratello, o come Mirra il padre;
      Sfrenato amore, e senza alcuna legge,
      Che sol cum morte e strazio si corregge.

XXX.

    Poi si vedeano a schiera[199] i pediconi,
      Che sotto al mento altrui tenean la mano,
      E nelle lonze cercano i bocconi,
      E per stretto senter trovano[200] il grano;
      E innanzi loro i patici gargioni
      Stavano in atto disonesto e strano,
      E di essere ciascun quel ch'appunto era,
      E questi e quei mostravano alla ciera.

XXXI.

    Seguian dapoi quelli appetiti ingordi,
      Privi d'umana e natural modestia,
      Di vista ciechi, e di audienzia sordi,
      Che amano boi o d'altra sorte bestia;
      Privi de ogni ragion, sfrenati e lordi
      Da indur sin nello inferno ira e molestia:
      Pasifae la guida era fra loro,
      Che senza freno si soppose a un toro.

XXXII.

    Veder si vi poteano anco altri amori,
      Come già di se stesso ebbe Narciso;
      Di donna in donna, e di masturbatori,
      Ma son più che da dir da gioco e riso:
      Ma pur vi n'era uno altro fra' maggiori,
      Che chiuder fa le porte in paradiso,
      Come è tra circumcisi e noi cristiani,
      O siano ebrei o ver macomettani.

XXXIII.

    Queste cum altre cose ch'io non narro,
      Che longo fora a ben narrarvi il tutto,
      Vide dinanzi a quello aurato carro
      De Vener bella Ferraù condutto;
      Nè già scrivendo favoleggio o garro,
      Turpino il scrisse, ed egli a ciò m'ha indutto:
      E scrive ancor, che Feraguto allora
      Restò come de ingegno e sensi fuora.

XXXIV.

    Umil divenne il cavalier feroce,
      Qual pecorella o mansueto agnello,
      Tutto a Venere offerse il cuore atroce,
      Nè d'altro che d'amar desidra quello;
      Or può domarlo una feminea voce,
      Un legiadro sembiante, un viso bello,
      Quel che non puote[201] mai asta[202] nè brando:
      Ma qui vi lasso, e a voi me aricomando.




CANTO IV.


I.

    Chi spenger può la Fada a Amor nemica,
      Ai piacer suoi e al suo gioioso regno,
      Fassi la madre sua Venere amica,
      E modo trova ad ogni suo disegno;
      Ma sol la pazienzia e la fatica
      Pon far l'amante di tal grazia degno:
      Queste son l'armi vere e scuto[203] e spada,
      Che estinguer ponno la nemica Fada.

II.

    Io vi lassai il franco Feraguto
      Cum gran fatica e summa pazienza
      Innanzi al carr di Citerea venuto,
      A cui prostrato fece riverenza;
      Vener dapoi che allor l'ebbe veduto
      Cum tanta umilitade a sua presenza,
      Accarecciollo assai, e come Dea
      Previde quel che per lei fatto avea.

III.

    E volta a lui cum suave guardatura,
      Felice nell'amor, disse, serrai,
      Poi che la strada mia fatta hai sicura,
      Lieta e propizia a te sempre mi arai;
      Nelle trame de Amor lieta ventura
      Sempre, baron, vivendo troverai;
      Che un ver servo d'Amor giamai non cade,
      Cum fatica, pazienzia e umilitade.

IV.

    E allor la Diva graziosamente
      Basar gli fece il bello aurato pomo,
      Quello ch'in man tenea, se ancor vi è a mente,
      Che far puote in amor felice l'uomo;
      Gran virtude da quello[204] e grazia sente
      Chi in servitù d'Amore al giogo è domo,
      E baccia il pomo che già diede in mano
      Elena bella a Paride troiano.

V.

    La turba che dintorno a Vener stava
      Ebbe di quel barone invidie estreme,
      Vedendo quanto lui accarecciava
      La lor regina, che molti altri preme;
      Nè poco altri amatori antiqui agrava
      Ch'esca tal frutto di sì novo seme,
      Che un sì novello amante a Vener gionto
      Tenuto sia da lei in tanto conto.

VI.

    Ella ch'intende il cuore, essendo Dea,
      Come uom che sopra li altri ogni altro vede,
      Lor secreti penser tutti intendea,
      Che l'alto e divin lume il nostro eccede,
      Cum celeste parlar così dicea:
      Dassi secondo il merto ogni mercede;
      A voi ciechi non par, ma a me, che a lui
      Mi dimostri benigna or più che altrui.

VII.

    Taccio la causa: e a render[205] non son stretta,
      Io che son Dea, ragione a vui mortali;
      Come esso al fine vuol sue grazie assetta[206]
      Ciascuno Idio,[207] e non come voi frali;
      Anci flagello e gran tormento espetta
      Chi ai Dei ascrive le iniustizie e i mali;
      Costui me e voi ha preservato solo,[208]
      Nè gli può amor spiacer sendo Spagnuolo.[209]

VIII.

    Ebbe compiuto appena il parlamento
      L'alta regina, che li ardenti cuori,
      E ogni servo d'Amor restò contento,
      Mostrandollo[210] cum rose et altri fiori;
      Mostravano al baron loro odio spento
      Cum canti, cum fioretti e cum odori;
      Ciascun l'onora, reverisce e loda,
      E par che del suo ben gioisca e goda.

IX.

    Poi che fu da ciascun tanto onorato
      Da ogni schiera d'amanti in suo ben mossa,
      Da Vener fu il baron licenziato,
      Che ad ogni suo piacer partir si possa;
      E il partire al baron fu molto grato,
      Desideroso di mostrar sua possa
      Fra li erranti baroni, e a tempo e luoco
      Goder felice in amoroso gioco.

X.

    Accompagnato fu per via secreta
      Dalla nudata ninfa a lui compagna,
      E pose quella a accompagnarlo meta,
      Poi che condutto l'ebbe alla campagna,
      Ch'ora è spaciosa e di verdura lieta,
      Nè della Fada più si duole e lagna;
      Più il palazzo non vi è, ma il fiume, il quale
      Per fattagion non fu, ma naturale.

XI.

    La ninfa allor da lui prese licenza
      Cum riverente cura e bel sembiante;
      Così il baron da lei fece partenza,
      Sperando a tempo esser felice amante;
      E come cavalier di gran coscienza,
      Ringraziò Macon di grazie tante,
      E fece voto d'ogni menda netto
      Andar dove sepulto è Macometto.

XII.

    E prima che d'Amor mai cerchi frutto,
      Nè di Venere assalti impresa alcuna,
      Rivolse al suo Macon l'animo tutto,
      Poi che difeso l'ha da tal fortuna;
      Che quando in l'acqua al fondo fu condutto
      Pensò non veder mai più sole o luna;
      E stimossi, cadendo, al tutto morto,
      Or ne ringraziò Dio poi che gli è sorto.

XIII.

    Così verso la Persia il cavaliero
      Va armato a piedi, e non si mostra lasso;
      Che, se vi è in mente, già quel suo destrero
      Dentro al palagio si converse in sasso:
      Di replicarlo più non fa mestiero;
      Ma vada Ferraù, che quivi io il lasso:
      Di andare adagio assai tempo gli avanza;
      Sonan le trombe, e son chiamato in Franza.

XIV.

    Già son vicini l'uno e l'altro campo,
      Come, Signor, vi dissi in l'altro canto;
      Di assalirse ciascun menava vampo,
      E già incresce a ciascuno il tardar tanto;
      E come il ciel della tempesta il lampo
      Manda per segno, così Ugiero il guanto
      Mandò in segno di guerra allo inimico;
      Ma quel lo accetta, e non lo estima un fico.

XV.

    La schier della avanguarda era innante,
      Già per tutto di trombe il suon si odea;
      Da un lato Ugier, da l'altro Balugante,
      Al combatter cum pregii ognun movea.
      Or viene Artiro e Salomone aitante
      L'un contra l'altro, come si solea
      Combattere in quel tempo a schiera a schiera,
      E sempre il capo il primo a ferire era.

XVI.

    Percosse Artiro il franco Salomone
      Al scudo, e del destrer lo stese in groppa;
      Ma alla visera il cristian barone
      L'inimico pagan cum l'asta intoppa,
      E la schena piegar lo fe allo arcione,
      Tal che fu di cader più volte in forse;[211]
      Ma l'uno e l'altro immantinente sorse,
      E a ferirse col brando a furia corse.

XVII.

    Tra costor cominziossi allor gran ciuffa,
      E mescolossi l'una e l'altra schiera,
      Crebbe in instante la mortal baruffa,
      Che l'una e l'altra gente è ardita e fiera;
      E questo quello, e quel questo ribuffa,
      Alcun non è che non combatta e fera;
      Come prima d'un fuoco talora esce
      Un vampo, e un tratto poi subito cresce.

XVIII.

    Artiro e Salomon fan mortal guerra,
      E quello a questo il forte elmo martella;
      Al primo colpo il gran cimier gli atterra,
      E quasi il tolse a quel colpo di sella,
      Ma un gagliardo non va sì presto a terra;
      Ira e vergogna il paladin flagella,
      E sopra all'elmo l'inimico tocca,
      Che gli fece tremare i denti in bocca.

XIX.

    Ma tanto fu delli altri la gran calca,
      Che sopra a' dui baron cum furia abonda,
      Che l'un da l'altro presto se defalca,[212]
      Come due navi sparte il vento e l'onda.
      O quanta gente allora si scavalca!
      Ogni cosa[213] di sangue intorno gronda;
      A chi è tagliato, et a chi suda il pelo,
      E il gran ribombo suona insino al cielo.

XX.

    Va Salomon correndo fra' pagani,
      Come lupo fra il gregge, o in paglia fuoco;
      Artiro atterra[214] e occide li cristiani,
      E chiunque accoglie o more o campa puoco;
      Una gran pezza stettero alle mani,
      Che l'uno a l'altro non concesse il luoco:
      Ma pel vigor di quei di Salomone
      Si riculoro alfin quei di Macone.

XXI.

    Sforzassi Artir difender la bandiera,
      Vedendo di cristiani il valor grande,
      Ma in rotta fuge ormai tutta sua schiera,
      Chi qua chi là per non morir si spande;
      Minaccia Artir, biastema e si dispera,
      Ma attender non puote egli a tante bande;
      E Balugante che tal cosa vide,
      Di soverchia ira e di vergogna stride.

XXII.

    E subito comanda al franco Odrido
      Che la schiera seconda a guerra mova:
      Mossessi quello, e credo alciasse[215] il grido
      Insino al cielo allor la gente nova;
      Ma Ugier, di Carlo capitanio fido,
      Visto che l'ebbe, ai suoi gente rinova;
      Mossessi Astolfo, e contra Odrido corse,
      Ma alcun di loro ai colpi non si torse.

XXIII.

    Trasse Pomella[216] il valoroso Anglese,[217]
      Poi che ebbe fracassata allor la lanza,
      E sopra a un amirante la distese,
      Che allo Inferno mandollo a tor la stanza,
      Gridando: state gente alle difese,
      Ch'io sono il fior di cavalier di Franza,
      Che per parol non resta far de fatti:
      E già tre morti n'avea 'n terra tratti.

XXIV.

    Partenio occise, Validoro, e Iverso:
      Al primo fesse il capo insino al petto,
      E il secondo tagliò tutto a traverso,
      Sì come al terzo spiccò il capo netto;
      L'un Medo, Arabe l'altro, e l'altro Perso;
      Vecchi i dui primi, e il terzo giovinetto:
      Nè resta Astolfo, ma ferisce forte,
      E chi scavalca, e chi conduce a morte.

  _Manca la continuazione_

XXV.

    Maravigliosse assai Orlando allora
      Di tal nazion di gente e sua natura;
      Ma qui de lui vi lasserò per ora,
      Che anco di Carlo mi bisogna cura.
      Stava l'imperator festivo ancora
      Della vittoria avuta, e sol procura[218]
      Adunar genti per la santa impresa,[219]
      Nè fatica risparmia, o guarda a spesa.

XXVI.

    Fra li altri un giorno fece un gran convito
      Cum onorevol pompa alla regale,
      E di tutti i Signor fu fatto invito,
      Senza altra differenzia, universale;
      Ove fu ognun trattato e riverito
      Secondo il grado suo maggiore o eguale,
      E tanto da re Carlo accarecciato,
      Che ognun se ne partì ben contentato.

XXVII.

    Dopo il convito, il sacro imperatore
      Mostrò Cesarea liberalitade,
      E in varii modi dimostrò l'amore
      Che ai suoi portava; a chi cum dignitade,
      A chi cum roba,[220] a chi cum altro onore;
      A chi dona castella, a chi cittade,
      E a varii mostra variamente il cuore,[221]
      Cum tal misura e tal providemento,
      Che ognun di lui quel dì restò contento.

XXVIII.

    Mentre era questo[222] nella regia sala,
      Si vide un messagiero in fretta entrare,[223]
      Quale era appena al sommo della scala,
      Che Carlo il vide, e a lui il fece andare;
      Subito quel li espose, come cala
      Gualtier dal monte, e affretta il caminare,
      Perchè inteso ha che Carlo è in gran periglio,
      E di affrettarsi ha preso per consiglio.

XXIX.

    Cum lui è Desiderio di Pavia,
      Che al Sepulcro seguirte si dispone,
      Cum altri gran Signori in compagnia,
      E seco viene ancor papa Leone[224]
      Cum cardinali e magna chierichia,
      Per annullar la lege di Macone;
      Tutti, Signore, vengono a aiutarti,
      E mi han mandato avanti ad avisarti.

XXX.

    Così disse il messaggio, e dapoi tacque,
      Per non passare del suo uffizio il segno;
      A Carlo molto la novella piacque,
      Per sua onoranza, e sicurtà del regno;
      Bench'i pagani ormai sian messi all'acque,[225]
      Pur temea ancor non li movesse a sdegno
      A rifar testa e ritornare adrieto,
      E cum più gente, sta col cuor più quieto.

XXXI.

    Idio ringrazia, e per molto catolico
      Loda Leone allor summo pontifice,
      Che a lui conduca favore apostolico,
      Che così spera fare opre mirifice;
      E il culto di Macon, quale è diabolico,
      Male ordinato e di pegiore artifice,
      Estinguere ivi almen dove si vede
      Sepulto il Fundator di nostra fede.

XXXII.

    E subito rivolto ai baron tutti,
      Comanda lor che in ponto ognun si metta,
      E l'altro giorno a corte sian ridutti
      Per andar contra[226] il pastor santo in fretta;
      Non pur li gran signor, ma donne e putti
      Ciascun di andarli si provede e affretta;
      E par che Idio dal cielo, e i benedetti
      Angeli insieme ognuno in terra espetti.

XXXIII.

    E così far si deve, e potea farse
      In quella età che avea fedel pastori;
      Ma se or son l'alme di conscienzia scarse,
      Causa ne sono i papi e loro errori,
      Che a' nostri tempi attendono a ingrassarse
      Tra le spurcicie e i vani adulatori,
      Cum spesse simonie, cum tali imprese[227]
      Che a vender son forzati insin le chiese.[228]

XXXIV.

    Così in ponto si mosse il gran re Carlo,
      E contra al papa andò cum la sua corte,
      Per farli reverenzia[229] e accarecciarlo,
      Come a pastor convien di simil sorte;
      Andò lontan sei milgia[230] ad espettarlo,
      E farli compagnia dentro alle porte
      Di Parigi, che espetta a grande onore[231]
      Veder de' cristian l'alto pastore.

XXXV.

    Andonli incontra fuora di Parigi
      Col vescovo Turpino e preti e frati
      Cum le lor croci, neri, bianchi e bigi,
      Cum ricce[232] veste ben tutti adobati;
      E d'ogni sorte[233] ch'ai divin servigi
      Se usano paramenti riccamati,
      Belle pianede e adorni piviali,
      Cum rellique, cum calici e messali.[234]

XXXVI.

    Intanto ecco trombette e tamburini
      Mandare insino al cielo orribil suono;
      Carlo l'odiva, e tutti i paladini,
      E quanti gionti dove è Carlo, sono;
      E odendo par che ognor più s'avicini
      Dove era Carlo il spaventevol tuono,
      Quando a lui gionse uno altro messagiero,
      Qual disse che vicino era Gualtiero;

XXXVII.

    Qual conduceva genti italiane
      In aiuto di Carlo e del suo regno,
      Genti fedeli, e tutte cristiane,
      Che hanno Macone e chi l'adora a sdegno;
      E che dipoi seguivan le romane
      Genti, dove era Leon papa degno:
      Possibil non fu allora che restasse
      Carlo, sì allegro fu, che non gridasse.

XXXVIII.

    Cum gravità però Carlo gridava:
      Viva la buona gente italiana;
      Italia, dopo lui, ciascun[235] chiamava,
      Viva l'Italia e la gente romana;
      L'Italiani ogni baron lodava,
      Che ora è stimata gente ignava e strana;
      Barbari soli son che or prove fanno,
      Nè Italiani ormai più credito hanno.

XXXIX.

    Già tutto il mondo dominar Romani,
      E chi fusse Lucullo[236] e il gran Pompeo
      Li Asiatici il sanno e li Affricani,
      Mitridate, Tigrane e Ptolomeo;
      Cesare in Franza et altri popul strani,[237]
      E in tutta Europa gran prodezze feo;
      E Sertorio e Camillo et altri molti,
      Che qui per brevità non ho raccolti.

XL.

    Or persa è tutta la memoria antiqua,
      Nè quasi è più chi lor vittorie creda;
      Colpa di sorte di signori iniqua
      Che a barbari l'Italia han data in preda,
      Per lor discordie, e per seguir l'obliqua
      Strada, in voler che l'uno a l'altro ceda,
      Usurpar quel d'altrui senza ragione,
      Di rovinar l'Italia oggi è cagione.

XLI.

    Lodò l'Italia assai Carlo, che stato[238]
      Vi era più volte a difensar la Chiesa,
      E l'italo valore avea provato,
      Ch'era di gran contrasto e gran difesa;
      E se ben Desiderio[239] avea domato
      Cum altri assai, fu per lor dura impresa
      Contra la Chiesa: e per comesso errore
      Spesso ai gagliardi Idio tolle il valore.

XLII.

    Or se ne vien Gualtier da Monlione,
      Qual fu galgiardo e nobil paladino,
      Sollecito, e al suo re fedel barone,
      E molto il loda nel suo dir Turpino;
      Visto re Carlo, dismontoe d'arcione
      Per onorar il figlio di Pipino;
      Carlo abbracciollo, e gran feste gli fece,
      Come fare alli suoi a un signor dece.

XLIII.

    E così fece a tutti li signori
      Ch'erano cum Gualtier cum lieto viso;
      Io non potrei narrare i grandi onori
      Ch'a lor fur fatti, e le gran feste e il riso;
      Intanto ecco il pastor delli pastori,
      Ch'apre a suo modo e serra il paradiso:
      Carlo, che cum le chiavi il gran stendardo
      Vide, a smontare a piedi non fu tardo.

XLIV.

    E al pontifice andando inginocchiosse,
      Et umile bassogli[240] il sacro piede;
      Il papa ad abbracciarlo allor si mosse,[241]
      E la benedizion dapoi gli diede;
      E sorgendolo[242] il papa alfin levosse,
      E a ciò che li comanda assente e cede;[243]
      E per entrar cum quel dentro a Parigi,
      Sopra il destrer montò senza letigi.[244]

XLV.

    Così verso Parigi ognun se invia,
      E il primo fu Gualtier da Monlione,
      Che avea re Desiderio in compagnia
      E tutta la lombarda nazione;
      Poi delle guardie l'ordine seguia:
      Dalla man destra è quella di Leone,
      Dalla sinestra sta quella di[245] Carlo,
      Ch'il suo[246] segue ciascuna, e vol guardarlo.

XLVI.

    Da un canto stan le guardie, e non intorno,
      E fan come due corna in quel confino;
      Da destra stava[247] di belle armi adorno
      Al papa un stormo di Roman vicino;
      Poi si vedeva dal sinistro corno
      A lato a Carlo ogni suo paladino,
      Allora alla sua guardia deputato,
      Ciascuno adorno e di belle armi armato.

XLVII.

    Poi seguiva Leon cum viso lieto
      Armato in sella in abito viandante,[248]
      E Carlo apar cum lui, ma pur più indrieto
      Tanto ch'il papa si può dir più avante;
      Così fu allor quello ordine discreto[249]
      Cum misterio e ragion molto importante;
      Chè minore è del papa, ma maggiore
      D'ogni altro al mondo, è poi l'imperatore.

XLVIII.

    Armato stava in abito pomposo
      Re Carlo allora[250] riccamente adorno,
      E sembrò in vista degno e glorioso
      Re de' Romani e imperator quel giorno;
      Parlando insieme e ognun di lor gioioso
      Del danno de' pagani e di lor scorno,
      Della vittoria da re Carlo avuta,[251]
      Chè sempre Cristo chi in lui spera aiuta.

XLIX.

    Dopo seguiano insieme i cardinali
      Adorni d'armi per la fe di Cristo;
      Non come a questa età, per[252] strazi e mali
      De innocenti signori, e ingordo acquisto,
      Per scacciar di lor terre i naturali
      Signori, a fin d'uno appetito tristo,
      Seguian il papa; e dopo un capitano,
      Quale era vice senator romano.

L.

    Era di Orlando[253] quel loco tenente,
      Che era in quel tempo roman senatore,
      E lassava in sua vece, essendo assente,
      Un patrizio roman di gran valore,
      Il qual guidava tutta la sua gente,
      Giovene ardito e di animoso cuore,
      Di quella proprio illustre nazione,[254]
      Che era il suo nome escelso Scipione.[255]

LI.

    Vinte milia e seicento avea costui
      Sotto il stendardo della Santa Chiesa,
      Che tutti andavan volontier cum lui
      Per scuto della Fede e sua difesa,
      E non per usurpar stato de altrui,
      Ma contra l'infedeli è loro impresa:
      De tutta l'altra gente deretani,
      Sì come un retroguardo, eran Romani.

LII.

    Così van tutti: e sol Leone e Carlo[256]
      Fra lor si grida, si desidra e noma.
      Questo l'ordine fu, nè da me parlo,
      Ma in scriverlo Turpin prese la soma;
      La colpa è sua, se ben non seppe farlo:
      Non saprei dir se a questi tempi in Roma
      Li esperti mastri delle cerimonie
      Tali ordinanze stimariano idonie.[257]

LIII.

    Gionsero in fine alle sbadate[258] porte
      Di Parigi, città magna e regale,
      Ove è cum preti e frati d'ogni sorte
      In abito Turpino episcopale;
      Tutti cantando psalmi et inni forte
      Tanto, che sino al ciel la voce sale,
      Inanzi a tutti si vedean[259] cantare,
      Come in procession si suole andare.

LIV.

    Dentro a Parigi si sentian campane
      Cum segno di allegrezza al ciel sonare,[260]
      Tante trombe e tambur che lingue umane[261]
      Non bastarian, volendolo esplicare;
      Arpe, liuti et altre cose strane
      Se odivano cum grazia armonizzare,
      Musiche cum canzoni[262] e bei mottetti
      Cum arie belle, e contrapunti elletti.

LV.

    Grande allegrezza fan fanciulle e donne,
      E al beato pastor debiti onori;
      Adorne eran le dame in belle gonne
      Cum diversi ornamenti e bei colori;
      E quante lo vedean serve e madonne,
      Spargevano in suo onor diversi fiori
      Cum odorifere erbe e naturali
      Sopra il capo a Leone e i cardinali.

LVI.

    Entrati in la città, subito andaro
      Alla prima lor chiesa catedrale,
      E Dio, come si suol, prima onoraro
      Carlo, il pastore et ogni cardinale;
      Nè si volse mostrar di grazia avaro,
      Se ben veste non ha pontificale,
      A quel populo[263] allor papa Leone,
      Che a tutti diede la benedizione.

LVII.

    Doranio fatto poco anzi cristiano,
      Di tal cospetto non si può saziare,
      Nè vorrebbe esser come già pagano
      Per quanto tien la terra e cinge il mare;
      Il viver di cristian gli pare umano,
      Natural, justo, come dessi usare;
      Cum cerimonie che hanno in se ragione,
      Qual non si trova in quelle di Macone.

LVIII.

    Poi che fu reso a Dio debito onore,
      L'entrata fero nel real palagio
      Carlo e Leone, e ogni altro gran signore
      Fu consignato ove può stare ad agio;
      Alloggiò parte drento e parte fuore,
      E non fu chi patisse alcun disagio.
      Ma posino a lor modo, che piacere
      Hanno essi di posare, io di tacere.




CANTO V.


I.

    Chi veder vole un bel giardino ameno,
      Che sia de' riguardanti allo occhio grato,
      De ordini il veggia e varietadi pieno,
      Chè cum tal variar si fa più ornato;
      Così un poema sta nè più nè meno,
      Che esser de' vario in tutto et ordinato;
      Così varia il pittor col suo pennello,
      E per il variare il mondo è bello.

II.

    Però, Signor, se bene io vi parlai
      Poco anzi di re Carlo e di Leone,
      Bene alloggiati tutti io vi lassai
      Di careccie, di cibi e di mesone,[264]
      E parmi aver di lor parlato assai;
      Sicchè tornare io voglio al fio[265] d'Amone,
      Qual per amore ha l'anima gioconda,
      Cum la sua bella e umiliata Ismonda.

III.

    Avea Ranaldo ormai sì intenerita
      E scaldata d'amor la bella dama,
      Che l'uno e l'altro come la sua vita,
      E il cuor del petto suo si aprezza et ama;
      Non è la dama più nel cuor smarrita,[266]
      Ma tacendo conferma, e l'amor brama;
      Ranaldo di scaldarla mai non resta,
      L'abbraccia, l'accareccia, e falle festa.

IV.

    Ma mentre stan li amanti in tal diletto,
      Nè più la dama ormai fa resistenza,
      E sperano d'amor l'ultimo effetto,
      Nè vi è chi lor ne faccia conscienza,
      Entrar li fece in subito suspetto
      Un rumor grande, e strana appariscenza
      Ch'ivi comparse[267] e fe' sorger Ranaldo,
      Che era in quel punto tutto d'amor caldo.

V.

    La dama non men presta in piede sorse,
      Insieme vergognosa e tremebonda,
      Subito apresso al suo Ranaldo corse,
      Come dir voglia: guarda la tua Ismonda;
      Ma ben presto Ranaldo le soccorse.
      Ma voglier[268] mi bisogna a una altra sponda,
      Nè dir vi posso or questa istoria tutta,
      Che meglio gusta il ber bocca più asciutta.

VI.

    Io vi lassai sì come Bradamante
      Seguito avea Ranaldo: per trovarlo
      Passati ha i Pirenei,[269] e va più avante,
      Che al tutto si è disposta a seguitarlo;
      Volse il camin pigliar[270] verso Levante,
      Che anco Ranaldo spesso solea farlo;
      Poi come spinta da furor divino[271]
      Verso la Spagna prese il suo camino.[272]

VII.

    E longamente nella Spagna errando,
      Or nella Catalogna, ora in Castiglia,
      Pur di Ranaldo va sempre cercando,
      E cerca l'Aragona e la Siviglia;
      Di cercarlo non resta, e nol trovando
      Verso Valenza alfine il camin piglia,
      Più presto non sapendo ove si andasse,
      Che di veder la terra desiasse.

VIII.

    E quasi apresso alla cittade essendo,
      Vide uscir fuori una gran gente armata,
      E in mezzo a quella sopra un carr[273] piangendo
      Cum l'una e l'altra man drieto legata
      Era una dama, quale a fuoco orrendo
      A morir crudelmente[274] è condennata;
      E sì pietosa piagne,[275] e aiuto impetra,
      Che mosso aria a pietade un cuor di pietra.

IX.

    Cum una benda aveva la donzella
      Legati li occhi, come allor si usava,
      Che non vedendo il suo tormento quella,
      Così forse il morir manco le agrava;
      Però bench'essa fusse in viso bella,
      Per quella benda allor nol dimostrava;
      Ma pietosa era nel suo pianger tanto,
      Che gentil si mostrava insin nel pianto.

X.

    Bradamante che amor[276] la dama vede
      Fra gente tanta, et ode lamentarla,
      La causa di tal cosa a un pagan chiede,
      Qual le rispose che volean brugiarla,
      Ne più[277] risposta poi a quella diede;
      Ma Bradamante che ode lamentarla,[278]
      Soffrir non puote, e la visera abbassa,
      La lanza arresta e contra al capo passa.

XI.

    Era capo di quelli un mascalzone
      Maggior de li altri più d'una gran spana,[279]
      Largo in le spalle, e grosso di ventrone,
      Tagliato ha il viso, e guardatura strana;
      E sin nell'ossa, a dirlo, era poltrone,
      Che ha 'l corpo grande, e il cuore di puttana;
      Ma in tutta Spagna mai non fe' natura,
      Quanto era in quello, la maggior bravura.[280]

XII.

    Tutto era armato di armatura bianca,
      E sopra li altri di statura avanza;
      Or Bradamante, quella dama franca,
      Verso di quello accosta la sua lanza;
      E proprio al petto nella parte stanca
      Il ferr[281] li pose cum tanta possanza,
      Che più di un palmo lo passò di dietro,
      Come di giaccio fusse o fragil vetro.

XIII.

    Poi subito recossi in man la spada,
      E al resto di color cacciossi adosso;
      Non così secator atterra biada,
      Quanto essa di color fa il terren rosso;
      Scampale ognun davanti e fale strada,
      Che quanto gionge taglia insino all'osso;
      Tal fende al petto, e tale alla centura,
      E chi non gionge, caccia di paura.

XIV.

    Fu in breve spazio sbarratato il piano,
      E abbandonato cum la dama il carro;
      Fugì ciascuno che volse esser sano,
      Morto quel capo lor poltron bizzarro;
      E nell'arcion la dama cum la mano
      Trassessi presto più ch'io non vel narro;
      E via fugendo quella dama porta,
      E cum parol la inanima e conforta.

XV.

    Lontana da Valenzia la condusse,
      Sempre[282] spronando forte il suo destrero,
      Tanto che esistimò che salva fusse,
      Nè più di essere offesa ebbe pensero;
      E in ripa a un fiume appunto la ridusse,
      Ove era naturale un bel verzero
      Di mille frutti et erbe delicate,
      Vaghe di sua verdura, e di odor grate.[283]

XVI.

    Ivi slegolla, e gli occhi le disciolse,
      E in terra dall'arcion repose quella,
      E alquanto reposarse anch'essa volse,
      E allor d'un salto si levò di sella;
      Dapoi la dama apresso si raccolse,
      Guardolla in viso, e ben le parve bella,
      Che per la benda che avea a li occhi involta,
      Bellezza le era e la apparenzia tolta.

XVII.

    E subito pietà di quella prese
      Maggior che pria la forte Bradamante,
      E all'altra dama chi fusse chiese,
      E qual cagion la indusse a pene tante;
      Quella che sempre Bradamante crese
      Esser non donna, ma barone aitante,
      Rimase del suo onore in gran suspetto,
      E più d'un gran suspir gittò dal petto.

XVIII.

    Poi le rispose: Sapi, cavaliero,
      Che per mio ben da Dio fusti mandato,
      Che di ciò che mi chiedi io dirò il vero,
      Che molto ben da me l'hai meritato.
      Ma perchè dirvel poi più ad agio io spero,
      Queste per or vi lasso in quel bel prato,
      Che poi fur, per averle nelle mani,
      Assai cercate da' Valenziani.

XIX.

    Le dame io lasso et a Ranaldo io torno,
      Che disturbato fu dal suo piacere,
      Nè fu sì lieto mai quanto quel giorno,
      Se si potea la dama allor godere;
      Onde restonne cum disconzo[284] e scorno,
      Che ben perfetto non si puote avere;
      E subito al rumor recossi in mano
      La sua Fusberta il sir di Montalbano.

XX.

    Riguarda quello, e vede giù da un monte
      Scendere un toro fra tre vacche belle,
      E un pastor grande, che di fresco monte[285]
      Tutte le aveva, seguitava quelle,
      Che avea un solo occhio in mezzo della fronte,
      Nè già vi scrivo favole e novelle;
      Che grande era quello occhio a ponto a ponto
      Quanto quatro comuni a giusto conto.

XXI.

    Questo non crederà qualche vulgare,
      Che poco sale nella zucca serra,
      Chè sol dà fede a quel che all'occhio appare
      Il vulgo ignaro che vaneggia et erra:
      Come che a un cieco descriveste il mare
      Quanto sia grande, e i monti[286] della terra,
      E la torr[287] di Babel, e che vi è gente
      Che tutta è nera, crederebbe niente.

XXII.

    Ma talor più ragion che 'l senso vede,
      Chè lo intelletto è di maggiore altezza,
      E i mostri di natura esser concede,
      Anci più volte il sentimento sprezza;
      Chi crederia che 'l sol, che par de un piede
      A nui che siam qua giuso, di grandezza
      Della terra maggior sia per natura
      Centosessantasei volte[288] a misura?

XXIII.

    Se creder non volete ai scritti miei,
      Prestate fede almeno al buon Turpino:
      Credete il ver, ch'il falso io non direi,
      Non son greco bugiardo, ma latino;
      Chi crederebbe la essenzia di Dei,
      La providenzia e lo ordine divino?
      La fede è sol del certo incerto a nui,
      Credete mo' quel che ne piace[289] a vui.

XXIV.

    Ora tornando al mio primo proposto,
      Le vacche costui guida alla campagna,
      E come sopra vi narrai, composto
      Longamente pastor, nasciuto in Spagna;
      Ma di veder la Franza era disposto[290],
      Che del steril paese assai si lagna,
      Quale è gran parte nel paese ispano,
      Però se n'è partito, e va lontano.

XXV.

    E dove era Ranaldo cum Ismonda
      Apunto apunto si trovò per caso;
      Ranaldo che sua sorte assai gioconda
      Sturbar si vede, e n'è privo rimaso,
      Tanto si sdegna, e tal furor gli abonda
      Che foco soffia per la bocca e naso;
      E cum Fusberta in mano a gran furore
      Andò Ranaldo contra a quel pastore.

XXVI.

    Più non si mosse allor quel rozzo e brutto
      Pastor, come ivi alcuno non vedesse,
      E che securo si trovasse in tutto,
      O contra a lui un fanciullino avesse;
      E mossessi[291] il gran tor[292], quale era instrutto,
      Che se in lor danno alcuno si movesse,
      Debbia quel toro cum le corna urtarlo,
      E cum quel colpo occiderlo o atterrarlo.

XXVII.

    Mossessi il toro allor cum gran rovina,
      E a un urto riversò Ranaldo al piano,
      Proprio nel ventre cum la fronte china
      La bestia gli fermò quel colpo strano;
      Tramortito è Ranaldo, e la meschina
      Ismonda piagne e si lamenta in vano,
      Che subito il pastor quella pigliava,
      E in mezzo alle tre vacche la cacciava.

XXVIII.

    Come una belva fusse o un'altra vacca,
      Innanzi si cacciava Ismonda bella,
      E così nell'onor la offende e smacca,
      Che assai più che 'l timor molesta quella;
      Nel cuor dogliosa, e già nel pianger stracca
      Non ardisce gridar, nè pur favella,
      Però che se piangesse, avea timore
      Che 'l tor non la offendesse o quel pastore.

XXIX.

    Così lassando oppresso il suo campione,
      Ismonda fra le vacce[293] caminava,
      Il mostro che chiamato era Burone,
      A un folto bosco oscuro la guidava;
      La giovane tra se chiama Macone,
      Ma nulla alla meschina allor giovava;
      Prima tre or che fusse risentito
      Stette Ranaldo in terra tramortito.

XXX.

    Ma poi che fu risorto, a Ismonda[294] il core
      Subito volse et ogni suo[295] pensero,
      Come colui che le portava amore,
      E per cercarla ascese il suo destrero;
      Nè la vedendo, scoppia di dolore,
      Che pur potette assai, a dire il vero:
      Maledisse il pastore e la fortuna,
      E intanto giunse allor la notte bruna.

  _Manca la continuazione_




INDICE DI TUTTI I NOMI PROPRI CONTENUTI IN QUEST'OPERA.

_Il numero romano indica il Canto, e l'arabo la Stanza._


A

ALARDO fa strage de' pagani, III. 7.

ALDROVAGI combatte sotto il comando di Gano, II. 93.

ALFONSO I d'Este vince i nemici colla prudenza, III. 3; pericoli corsi
con Giulio II per favorire i Francesi, 4; sue vittorie e sue lodi, 5 e
seg.

AMORE carnale, sue varie distinzioni, III. 16 a 34.

ANSELMO combatte sotto il comando di Gano, II. 93.

ANTIFORO figlio di Arimonte si fa cristiano ad insinuazione d'Orlando,
III. 12.

ARDUBALASSO abbatte Dudone e lo fa prigioniero, II. 95; fuga i
cristiani, 96; s'azzuffa con Oliviero, ed è abbattuto da Gano, 98, 99.

ARIDEO accorre in camera di Galliciana al romore suscitato da
Libichello, II. 50; si fa cristiano ad insinuazione d'Orlando, III. 12.

ARTIRO affricano combatte contro Salomone, I. 2; si spinge contro
i cristiani, II. 68; muove contro Salomone e si attacca seco, IV.
16 e seg.; è dalla folla impedito il combattimento, e fa strage di
Cristiani, 21 e seg.

ASTOLFO fatto prigione dai pagani, II. 100; spinto contro di essi da
Uggero, uccide un Amirante quindi Partenio, Validoro e Iverso, IV. 23,
24, 25.


B

BALUGANTE manda Bravante contro i cristiani, II. 60; spinge nella
battaglia Ardubalasso, 95; manda Marcaluro in soccorso de' pagani, 104;
è messo in fuga dai Cristiani, III. 9. Accetta la sfida della battaglia
da Uggero, IV. 15; suo sdegno nel veder uccidere tanti de' suoi, 22;
ordina ad Odrido di entrare in battaglia, 23.

BASTIA luogo del Ferrarese ripigliato agli Spagnuoli da Alfonso I
d'Este, III. 4.

BELTRAMO combatte sotto il comando di Gano, II. 93.

BERTOLAGI combatte sotto il comando di Gano, II. 93.

BRADAMANTE chiamata da Oliviero in soccorso de' cristiani, II. 62;
colla lancia abbatte Armeno, 63; uccide Chiariolo, _ivi_, Glorio,
Lampruccio e Meleardo, 65; ferisce Odrido, 69; è assalita da Bravante,
_ivi_; assale Rinaldo sconosciuto e lo insegue, 80, 81; lo riconosce,
85; intende da esso la trama contro i pagani ordita, 86; corre a Parigi
ed espone la cosa ad Uggero, 89; insieme a Ricciardetto muove contro
i pagani, 101, 108; ne uccide molti, III. 7. Suoi viaggi per ritrovar
Rinaldo, V. 6 e 7; sua avventura in Valenza, 8; salva una donzella
chiamata Ismonda che dovea esser arsa, 10 e seg.; se la pone in groppa
e la porta via, 14; si riposa con essa in riva d'un fiume, 15 e seg.

BRAVANTE fa strage di cristiani, ed abbatte Rodoardo, II. 60, 61, 68;
assale Bradamante, 69.

BUFFARDO combatte contro i cristiani, II. 59, 68, e contro Dudone, 71;
vien da esso abbattuto, 73; risorge e infuria tra' cristiani, 75.

BURONE, pastore con un solo occhio, assalito da Rinaldo, V. 25.
Abbattuto Rinaldo dal toro si spinge innanzi Ismonda vituperandola, 28.


C

CALIFA abbattuto da Rinaldo, II. 104, 105; suo smarrimento nel vedersi
ingannato, 108.

CARLO con la sua schiera entra in battaglia contro i pagani, dopo
essere informato da Uggero della trama di Rinaldo, II. 102; festeggia
per la vittoria riportata su' pagani, IV. 26; invita alla corte i suoi
baroni per ricompensarli e prepararsi alla conquista del S. Sepolcro,
27, 28; riceve il messaggero che gli espone l'arrivo di Gualtiero
da Monlione, 29; di Desiderio di Pavia, 30; di papa Leone Terzo,
_ivi_; sua letizia per ciò, 31 e seg.; suoi ordini pel ricevimento
del pontefice, 33, 35; gli va incontro con Turpino e tutto il clero
di Parigi, 30 e seg.; sue lodi all'Italia e agl'Italiani, 38 e seg.;
assegna la stanza in Parigi a tutta la baronia accorsa, al papa e ad
altri dignitarj ecclesiastici, 59.

CHIARIOLO di Soria ucciso da Bradamante, II. 64.


D

DESCRIZIONE del giardino di Venere, e suo carro trionfale, III. 15 e
seg.

DESIDERIO re di Pavia in aiuto di Carlo per la conquista del S.
Sepolcro, IV. 30.

DORANIO attende il momento di spingersi contro i pagani II. 110; li
mette in rotta, III. 8; ammira la pompa sacra nel ricevimento in Parigi
di papa Leone Terzo, IV. 58.

DUDONE chiamato da Uggero in soccorso de' cristiani, II. 62; fa
strage de' pagani, 67; si azzuffa con Buffardo, 71; lo abbatte, 73; è
abbattuto e fatto prigione da Ardubalasso, 95.


E

ETTORE procura vincere i greci per forza, III. 1.


F

FADA nemica di Venere uccisa da Ferraù, I. 7; uccideva chiunque non era
innamorato che di lei, 9; chi l'estingueva si rendeva Venere propizia,
IV. 1.

FALCONE combatte sotto il comando di Gano, II. 93.

FERRAÙ cade in mare, ed è salvato dalla ninfa Liquezia, I. 4; accolto
in un palazzo delizioso e festeggiato per avere uccisa la Fada nemica
di Venere, 6; sarà sempre fortunato in amore per tal impresa, 10, 11;
ringrazia la Ninfa, II. 4; le si raccomanda, e le fa varie questioni
naturali, 5 e 6; è guidato in delizioso luogo dove vede il trionfo
dell'Amor carnale, III. 14 e seg.; sua maraviglia e sua variazione,
33, 34; accarezzato da Venere, IV. 2; gli fa baciare il pomo d'oro, 4;
desta invidia nella turba de' di lei seguaci e sue parole ad essi, 5
e seg.; è da tutti accarezzato, 8; Venere gli promette buona fortuna
in amore e lo licenzia, 9; è condotto fuori del soggiorno di Venere da
Liquezia, 10 e 11; suo voto a Macone per gli scampati pericoli, _ivi_;
si avvia verso la Persia, 14.

FESTA per l'ingresso in Parigi di papa Leone Terzo, IV. 44 a 59.

FONDRANO accorre in camera di Galliciana al romore suscitato da
Libichello, II. 50; si lagna di Macone, e risolve farsi cristiano, e
battezzarsi alle preghiere di Orlando, III. 10, 11.

FRANCESCO I re di Francia fatto prigione per senno più che per forza,
III. 5.

FRANCESCO Sforza difeso due volte dal senno dell'amico, III. 2.


G

GALLICIANA regina, madre di Milone, ingannata da Malagigi che la
gode sotto la sembianza d'Orlando, II. 15; gli manda un nuovo invito
con lettera che il messo consegna al vero Orlando 16, 17, 18; suo
dispetto nel ricevere la risposta, 21 e seg.; Malagigi torna a lei
sotto la finta sembianza; come accolto, 27 e seg.; gli porge la lettera
d'Orlando vero, 31; istigata dal servo scuopre l'inganno dei due
Orlandi, 40 e seg.; vuol vendicarsi del finto, 43; torna con armati
alla sua camera, e tutti son malconci da Libichello, 47 e seg.; strano
scherzo fattole da esso convertito in asinello, 53, 54; battezzata per
mano d'Orlando, III. 13.

GANO comanda la settima schiera in soccorso dei cristiani, II. 92;
uccide Medonte, e Corifonte, 94; abbatte Ardubalasso, 99.

GIGANTE che combatte con Uggero, II. 57.

GIULIO II papa nemico di Alfonso I d'Este, III. 4.

GLORIO ucciso da Bradamante, II. 65.

GRUGNATO si fa cristiano ad insinuazione d'Orlando, III. 12.

GUALTIERO da Monleone va in aiuto di Carlo per conquistare il S.
Sepolcro, IV. 29; accoglienza che gli è fatta alla corte, _ivi_; duce
delle genti italiane, 37, 43; lodato da Turpino, _ivi_; il primo nel
corteggio del papa entra in Parigi con Desiderio, 46.


I

IDOLI de' gentili decaduti dopo la venuta del Salvatore, II. 1, 2.

ISMONDA amante corrisposta di Rinaldo, V. 2; intrattenendosi con esso,
son disturbati da un gran romore, 4; sua sventura, e come salvata da
Bradamante 8 a 18; abbattuto Rinaldo dal toro, è dal pastore Burone
cacciata innanzi con le vacche, 27, 28.

ITALIA ed Italiani lodati da Carlo e da' suoi baroni, IV. 38 a 42.

IVERSO ucciso da Astolfo, IV. 25.


L

LAMPRUCCIO ucciso da Bradamante, II. 65.

LEONE Terzo papa alla corte di Carlo per stabilire la conquista del
S. Sepolcro, IV. 30; come accolto e festeggiato in Parigi, 32 e seg.;
benedice il popolo accorso, 57.

LIBICHELLO spirito infernale lasciato da Malagigi in sua vece nella
camera di Galliciana, II. 44; avea prese le sembianze d'Orlando, 46;
si difende dagli assalitori armati, 47 e seg.; al giunger d'Orlando si
converte in asinello, 51; suo strano scherzo a Galliciana, 53 e seg.

LIFONTE combatte sotto il comando di Gano, II. 93.

LIQUEZIA ninfa marina nemica della Fada, salva Ferraù dallo affogare,
e lo conduce in un delizioso palazzo, I. 6; avea dato ad esso lo scudo
per vincer gl'incanti della Fada, 8; palesa a Ferraù il suo stato, 12;
non era ombra vana, II. 3; ringraziata da esso, 4; spiegazione che gli
dà su questioni naturali, 7 e seg.; lo guida in luogo di delizie, e
gli mostra il trionfo dell'Amor carnale, III. 14 e seg.; lo accompagna
fuori del soggiorno di Venere, IV. 10 e seg.


M

MALAGIGI lieto di sua buona ventura con la regina Galliciana, per
aver preso la somiglianza d'Orlando, II. 14 e seg.; torna a visitarla
sotto le stesse sembianze, e trovandola adirata cerca pacificarla, 27
e seg.; si scusa della lettera che ella gli mostra del vero Orlando,
31; trovandosi scoperto cerca di rivolger in burla l'avventura, 37 e
seg.; chiuso in camera dalla regina, mentre ella va per vedere il vero
Orlando, 42; fugge per incanto, lasciando lo spirito Libichello in sua
vece, 44.

MARCALURO mandato da Balugante in soccorso dei pagani, II. 104.

MARSILIO messo in fuga dai cristiani, III. 9.

MELEARDO ucciso da Bradamante, II. 65.

MILONE prega Orlando a non partire, II. 34; accorre in camera della
madre al romore suscitato da Libichello, 50; si fa cristiano ad
insinuazione d'Orlando, III. 12.


N

NAMO comanda la sesta schiera in soccorso de' cristiani, II. 90; muove
contro Tricardo, 109.

NESTORE procura vincere i Troiani col senno, III. 1.


O

ODRIDO si scaglia contro i cristiani, II. 68; ferito da Bradamante, 69;
entra in battaglia per ordine di Balugante, IV. 23.

OLIVIERO signor di Vienna anima i cristiani a resistere ai pagani, II.
97; è assaltato da Ardubalasso ed è soccorso da Gano, 98, 99.

ORANIO re di Creta si accorda con Rinaldo per favorire Carlo, II. 77 e
seg.

ORLANDO si maraviglia della lettera scrittagli da Galliciana, e sua
risposta, II. 17 e seg.; protesta di voler partire dalla corte di
Milone, 33; accorre al romore suscitato da Libichello, 50; vedendo
le stranezze di esso, si accorge ciò esser per negromanzia, e lo
esorcizza, 55; persuade Fondrano a battezzarsi insieme a tutta la sua
città, III. 11 e 12; si dispone a difenderlo, 13 e 14.


P

PANTERACCIO, messo in rotta dai cristiani, III. 9.

PARTENIO ucciso da Astolfo, IV. 25.

PINABELLO combatte sotto il comando di Gano, II. 93.

PRIAMO procura vincere la guerra per forza, III. 1.


R

RAVENNA, rotta datavi da Alfonso I d'Este all'esercito spagnolo, III. 4.

REO che va adagio alla forca I. 1, _simil._; graziato della vita, 5.

RICCIARDETTO comanda la nona schiera in soccorso de' cristiani, II. 90;
muove con Bradamante contro i pagani, 101; ne uccide molti, III. 7.

RINALDO creduto pagano rimira la battaglia tra i saracini e i
cristiani, e arde di desiderio di prendervi parte, II. 77; induce il re
di Creta a battezzarsi e diventare amico di Carlo, 79; suo strattagemma
per farsi riconoscere da Bradamante, 80 e seg.; se le scuopre, 84; le
spiega il segreto per soccorrer Carlo, 86 e seg.; veduto i cristiani
aver la peggio, si scaglia addosso a Califa, 105; sbaraglia i saracini,
106-107; cerca solo di uccidere i capi, III. 9. Innamorato d'Ismonda,
V. 2; intrattenendosi seco, è sorpreso da gran fracasso, 4; era un
pastore da un occhio solo, che con tre vacche e un toro andava in
Francia, 19 e seg.; buttato tramortito a terra dal toro, 26 e seg.; suo
dolore per tal caso e per vedersi rapita Ismonda, 29 e 30.

RODOARDO di Lamporeggio abbattuto da Bravante, II. 61.

RONDELLO cavallo di Uggero, II. 57.

ROSADORO accorre in camera di Galliciana al romore suscitato da
Libichello, II. 50; si fa cristiano ad insinuazione di Orlando, III.
12.


S

SALOMONE combatte contro Artiro, I. 2; fatto prigione dei pagani, II.
100; è assalito da Artiro, e con esso attacca combattimento, IV. 16
e seg.; impedito dalla folla di finire il combattimento, si scaglia
contro i pagani, 21.

SANGUINO combatte sotto il comando di Gano, II. 93.

SCIPIONE romano, vicario d'Orlando, guida in Parigi le truppe di S.
Chiesa, IV. 51, 52.

SERVO fido di Galliciana che porta al vero Orlando la lettera di lei,
che dovea recapitare in mano del finto, che era Malagigi, II. 16 e
seg.; sua maraviglia nel trovare presso la regina il finto Orlando,
mentre avea lasciato il vero a parlare con Milone, 32 e seg.; induce la
regina a sincerarsi de' due Orlandi, 40.

SPINARDO combatte sotto il comando di Gano, II. 93.


T

TRICARDO assalito da Namo, II. 109.

TURPINO comanda l'ottava schiera contro i pagani, e sua bravura, II.
101 e seg.; va con Carlo all'incontro di Leone papa, IV. 36. Loda
Gualtiero da Monleone, 43; accoglie in abito episcopale il papa alle
porte di Parigi, 54.


U

UGGERO combatte col gigante, II. 57; fa strage de' pagani, 58; chiama
in soccorso de' cristiani Dudone e Bradamante, 62; informato da questa
dello strattagemma di Rinaldo, manda Namo, Ricciardetto e Gano in aiuto
al campo dei cristiani, 89, 90; dispone come capo dell'esercito le cose
della guerra, 91 e seg.; manda soccorsi al campo ed informa Carlo della
trama di Rinaldo, 101, 102; manda la sfida di battaglia a Balugante,
IV. 15; manda Astolfo a rinforzare la pugna, 23.

ULISSE procura vincere i Troiani col senno, III. 1.

URCASTO figlio di Arimonte si fa cristiano ad insinuazione d'Orlando,
III. 12.


V

VALIDORO ucciso da Astolfo, IV. 25.

VENERE nemica della Fada, I. 7; suo carro trionfale e suoi seguaci,
III. 17. e seg.; è propizia a Ferraù per aver uccisa la Fada e lo
accarezza, IV. 2, e 3; gli fa baciare il pomo d'oro, 4; sue parole
alla turba invidiosa de' suoi seguaci, che si acquetano, 6 e seg.; gli
promette fortuna in amore e lo licenzia, 9.

VILI e codardi aborrono dalle battaglie, I. 1.

VITTORIA è più utile ottenuta col senno che colla forza, III. 1.


Z

ZANNIOLO picciolo fiume di Romagna, celebre per la vittoria riportatavi
da Alfonso I. d'Este contro l'esercito di papa Giulio II. e degli
Spagnoli, III. 4.


NOTE:

[1] E così ci è parso doverlo intitolare, quantunque nel corso
dell'opera il Poeta chiami sempre RANALDO, ed una volta Rainaldo,
l'eroe del poema, che nel Furioso è nominato Rinaldo. Nè può cader
dubbio che sieno due personaggi diversi, venendo sotto ambedue le
denominazioni ciascuno qualificato per figlio d'Ammone paladino di
Francia, Signor di Montalbano e fratello di Bradamante; cosicchè di tal
cambiamento non può addursi per causa che il buon piacere dell'Autore.

[2] Venezia 1551, presso il Marcolini a pag. 82.

[3] Opuscoli del Calogerà vol. XII pag. 143 a 214.

[4] Ora V. per le ragioni addotte a pag. XXI.

[5] Qui sbaglia il Baruffaldi, perchè Bradamante non era donna di
Rinaldo, ma _sorella_ di esso e di Ricciardetto.

[6] Ed una di nove, potea aggiungere.

[7] Nel primo foglio che serve di guardia al Codice si legge di non
antico carattere: _Questo fu scritto dall'Ariosto, dopo il 1512, perchè
descrive la gran battaglia seguita in Ravenna nel detto anno, vinta
dai Francesi per opera del Duca Alfonso Primo, descritta dal Sardi nel
lib. 2 della sua storia._ Nell'altro foglio poi che forma la guardia in
fine, si legge il seguente attestato:

  _Ferrara 30 Gennajo 1840._

_Attesto io sottoscritto Bibliotecario della pubblica Biblioteca
di questa città, che le qui unite carte num.º trenta di stanze 244,
alcune delle quali imperfette, contenenti parte d'un poema inedito
dell'Ariosto intitolato _il Rinaldo_, di cui parla il Baruffaldi
_Vita dell'Ariosto_ alle pagine 172-3, recandone saggio alle pagine
310-14, sono scritte di mano di Lodovico Ariosto, avendone io fatto
il confronto tanto col poema intitolato _Orlando furioso_, che colle
_Satire_, e con altri scritti, che autografi si conservano in questa
pubblica Biblioteca; e per convalidare vieppiù questa mia attestazione
vi ho posto il sigillo di questo pubblico stabilimento presenti i
sottoscritti testimonj consultati nel confronto._

  Don Pietro Caprara
  Don Giuseppe Antonelli Vice Bibl. Testimonio
  Don Gaetano Ortolanini Aggiunto alla Bibl. Testimonio
  Andrea Borgonzoni maestro di Calligrafia
  Benedetto Giovanelli Custode.

Ad onta però di questa solenne ed ingenua testimonianza di persone
per ingegno e per probità commendabilissime, non son mancati certi
cotali che da quell'oscurità che è la loro atmosfera hanno cercato, da
bassa invidia o da crassa ignoranza mossi, di sparger dubbiezze sulla
originalità del nostro Codice. Noi condoniamo loro il misero tentativo
di nuocerci, perchè li uomini di sano giudizio faranno la nostra
vendetta coi plausi, e perchè è rimasto ad essi tanto pudore da non
volere, quantunque invitati e provocati, far pubblica la loro sentenza,
per tema, ci crediamo, che non divenisse quel che fu a Mida il motto
susurrato alla terra dal di lui barbiere. Però da buoni Cristiani
preghiamo il Cielo che a tali giudici apra li occhi corporali, e spiani
e raddirizzi le loro menti storte e contraffatte.

[8] V. questa prefazione a pag. XI.

[9] La stampa di questi Frammenti col _fac-simile_ del carattere
dell'Autore speriamo che ecciterà i bibliotecari ed i possessori di
antichi manoscritti di poesie sconosciute ed anonime a fare degli studj
e delle ricerche per entro ai medesimi, e ad istituire dei giusti
confronti; e chi sa che un giorno qualcuno più avventurato di noi,
seguendo la via che abbiamo aperta, non giunga a completare questo
lavoro?

[10] ROMA, Tipografia delle Belle Arti 1835.

[11] _ciuffa_ per _zuffa_.

[12] _cum_ per _con_ qui ed altrove costantemente.

[13] _cade_ per _cadde_.

[14] _Anci_ per _anzi_ qui ed altrove.

[15] _Nè il ciel credette aver già secondo_.

[16] Trovansi in questi Canti troncate molte voci di due e di tre
sillabe, che regolarmente non consentirebbero il troncamento; però non
mancano esempi tra gli antichi rimatori di quest'uso più che licenza,
che non si riferiscono per brevità; e le più comuni sono: _col_ per
_collo_, _car_ per _carro_, _tor_ per _torre_, _lor_ per _loro_, _don_
per _donna_, _fal_ per _fallo_; _parol_ per _parole_; _schier_ per
_schiera_; _fer_ per _ferro_; le quali si notano qui tutte insieme per
non ripeterle ai luoghi respettivi.

[17] _accade_ per _accadde_.

[18] _cade_ per _cadde_.

[19] _ciambra_ per _camera_ qui ed altrove.

[20] _frissata_ per _fregiata_, _adorna_.

[21] _rada_ per _rara_, _straordinaria_.

[22] _Fada_ per _fata_, _maga_, dallo spagnuolo _Fada_ o hada.

[23] _E sol cercava acciò_.

[24] _Don_ per _donna_.

[25] _gran core_.

[26] _distolte_ per _liberate_.

[27] _Ninfe io son la prima_.

[28] _Che così dette son le ninfe d'acque_.

[29] _E credo il mio servir non gli dispiacque_.

[30]

    _La tua impresa da lei fia meritata,_
    _Qual viepiù (credo) che ogni altra gli piacque._

[31] Per _dimostrar_.

[32] _Fu crocifisso_.

[33] _ogni altro Deo_.

[34] _nuoi_ e _vuoi_ per _noi_ e _voi_ qui ed altrove.

[35] _sciò_ per _so_ qui ed altrove; _sciai_ e _scià_, _scianno_ per
_sai_, _sa_ e _sanno_.

Il Bojardo cantò: Ben scio certo che pria.... Ben sciò ch'io sosterrei
(Sonetti e Canzoni, Milano 1845 pag. 32).

[36] _Toccavassi_ per _Toccavasi_.

[37] _Ferraù_.

[38] Stanza mancante del sesto verso.

[39] _fa scordarli_.

[40] _dama_.

[41] _puoco_ per _poco_ qui ed altrove.

[42] _E a ogni sfrenato cuor_.

[43] _Come in lucerna_.

[44] _Quella spoglia mortal dal dì che in fasce_.

[45] _Ella_.

[46] _Bastammi_ per _Bastami_.

[47] _Esser propizia_.

[48] _puoi_ per _poi_ qui ed altrove.

[49] _dicerne_ per _discerne_.

[50] _ricerca_.

[51] Son disposto, dama, condurmi. _Condure_ per _condurre_, in grazia
della rima. Dante cantava:

    La mente innamorata che donnea
      Colla mia donna sempre, di ridure
      Ad essa gli occhi più che mai ardea.
                (Parad. C. XXVII v. 88-91).

[52] _tornarmi bisogna_.

[53] _Quale era direttiva al magno conte_.

[54] cioè Orlando.

[55] _mirando_.

[56] _sciolsella_ per _sciolsela_. Verso mancante di due sillabe.

[57] _chi la manda_.

[58]

    _E pregate che come la passata,
    Questa altra notte sia da te trattata_.

[59] _il vero_.

[60] _diedi l'amore e l'alma_.

[61] _e di me resti sazio_.

[62] _il dì potevi rivedermi_.

[63] _non crederia_.

[64] Verso con una sillaba di più.

[65]

    _Non che l'usasse, ma pensar potesse
    Di usarlo, alcun non scià che lo credesse_.

[66] _sapeva di quel caso_.

[67] _E ridente il baron s'estima_.

[68] _accarecciar_ per _accarezzar_.

[69] _presella_ per _presela_.

[70] Dovrebbe invece leggersi _levante_.

[71] _Piacemmi_ per _piacemi_.

[72] _Conoscessi_ per _conoscesi_.

[73] Aver il cervello dove la civetta ha il gozzo, vuol dire non averne.

[74] _Così non ti vergogni, e mi_.

[75] _partito_ per _scommessa_.

[76] _parangone_ per _paragone_, _prova_; dall'antico francese
_parangon_; ripetuto in seguito.

[77] _debbassi_ per _debbasi_.

[78] _detto ha_.

[79] _facciammi_ per _facciami_.

[80] cioè, chi dice ch'io non ho cervello, indovina peggio di quello
che non veda io.

[81] _Il sdegno_.

[82] _Volsessi_ per _vollesi_.

[83] _Muta l'effigie_.

[84] _dolor_.

[85] _e dentro_.

[86] _uso_ per _usato_, _avvezzato_, _adoprato_.

[87] _articola_, cioè, _dimostra minutamente_.

[88] _Azael_ e la _Clavicola_, titoli d'opere di Magia e Negromanzia.

[89] cioè, _per la via più comoda che può_.

[90] _allestra_ per _allestisce_, _prepara_.

[91] nome del folletto o demone lasciato in sua vece da Malagigi,
chiamato da Dante Libicocco Inf. C. XXI.

[92] _Per prenderlo pregion_.

[93] _L'armata turba de Galliciana_.

[94] Orlando vien dai poeti e romanzieri dipinto come guercio o strabo.

[95] metaforicamente per _li percuote_.

[96] _Chi se gli fe' vicin, stavan lontani_.

[97] _abaglian_ per _abbaiano_, _latrano_.

[98] _in frotta_.

[99] più stravagante, più bizzarro.

[100] _mostrar sua forma al conte_.

[101] _questo uno_.

[102] _E mentre per la ciambra un gran fracasso_.

[103] _balci_ per _sbalzi_, _salti_.

[104] cioè quando la grandine cade con tanta furia da sbucciare i salci.

[105] _ponto pose quel che in ne le_.

[106] cioè, e se non fosse accaduto che la regina ne era molestata.

[107] latino per _sono_; e ciò per dar maggior solennità all'esorcismo.

[108] cioè, gridò all'asino.

[109] _volse_ per _volle_ come altrove.

[110] Calcabrino demonio nominato da Dante (Inf. C. XXI e XXII).

[111] _Mossessi_ per _Mossesi_.

[112] per _gagliardi_ qui ed altrove.

[113] _Movendossi_ per _Movendosi_.

[114] _Che il gettò a terra, e non gli fece peggio_.

[115] Camilla e Pentesilea, valorose eroine rammentate da Virgilio.

[116] cioè _vi sparpaglio_, _vi dissolvo_.

[117] da voi.

[118] _uccide_.

[119] _quello_.

[120] cioè ristringa, rimpicciolisca.

[121]

    _Che tutte le smarisse, anci le occide,_
    _Così la dama i sarracin divide._
    _Tal sono a parangon de altri men forti_
    _Contra pagan la dama e Dudon sorti._

[122] _Si sforzano portar vittoria e vanto_.

[123] _spenti_ per _spinti_.

[124] latinamente per _pena_.

[125] per caccia, spinge.

[126] _Il gigante la sua nell'elmo ferma_.

[127] _Al buon Dudone_.

[128] _Non volse il cavaliere in quel drapello_.

[129] _ello_.

[130] _da Ranaldo mutato_.

[131] _schismo_, metaforicamente per l'atto di staccarsi donde si
trovava, e scagliarsi addosso a Rinaldo.

[132] _de fuga_, cioè _precipitosamente_.

[133] _parossismo_, termine di medicina, _esacerbazione_.

[134] cioè, risponderle coll'armi.

[135] _alciata_ per _alzata_.

[136] troncamento licenzioso.

[137] _cazza_ per _caccia_, _fuga_.

[138] _L'ordine di_.

[139] _e il suo_.

[140] _Cum trenta milia_.

[141] _Primo a ferir_.

[142] _secco_ per _seco_.

[143] _e grida Bradamante_.

[144] _de un forte l'onore_.

[145] _Che preso_.

[146] _Ordine fu_.

[147] _o vero al tutto occide o in terra_.

[148] _Allor pagano alcun più non sofferse_.

[149] _L'assalto..... tradito_.

[150] _Dall'altro canto_.

[151] _Mossessi_ per _mossesi_.

[152] _dove Marcallar_.

[153] _fu allor_.

[154] _investisse_ cioè _investisce_ o meglio _investe_.

[155] per _sforzasi_.

[156] _quel_.

[157] Il fatto cui qui si allude, come gli altri avvenimenti accennati
nelle St. III. IV. V. e VI. son toccati nell'Orlando Furioso Canto III.
St. LIII. LIV. LV. Canto XIV. St. II. e seg. C. XXXIII. St. XL. e seg.
e ne parlano il Guicciardini nella Storia d'Italia lib. VIII e IX, e il
Giovio nella vita d'Alfonso d'Este.

[158] _tre_.

[159] _E posto in seggio cum_.

[160] _Che sol prudenzia gli donò_.

[161] _L'inclito Alfonso Estense signor mio_.

[162] _contra a chi di lui ha maggior_.

[163] per _rimuova_.

[164] _Ravenna, Zanniolo_.

[165] _Quanto di Alfonso fu la sorte rea_.

[166] _Che 'l vincer a ogni via non fa mai_.

[167] _salvar lor_.

[168] _cum furor_.

[169] _E Balugante allor tosto soccorse_.

[170] _lor_.

[171] _il favor_.

[172] _il capo si lavasse_.

[173] _ardente_.

[174] _li ebbe_.

[175] _L'esercito_.

[176] _Stavali in mezzo_.

[177] _Va_.

[178] _quelle stanze_.

[179] _Quell'arbor sagittar par_.

[180] troncamento licenzioso, come fu avvertito.

[181] _colli_.

[182] _gambe_.

[183] _quadriga_, nel genere mascolino, manca d'esempio.

[184] _dritta_.

[185] _Ma in alto va talora e talor basso_.

[186] _Va sfrenato talor_.

[187] _Tardi talor, talor_.

[188] _Feraguto allora_.

[189] tranno i pregi, cioè, gittano i preghi.

[190] _Cum dolci_.

[191] _Sperano_.

[192] implorano, invocano.

[193] con berrette su una parte, cioè _alla smargiassa_.

[194] _pettinata_.

[195] per _vedeasi_.

[196] _Perchè fur, benchè non sian, nupte quelle_.

[197] _tien_.

[198] Quello che dicesi qui con poca reverenza del costume degli
Ecclesiastici, non vuolsi prendere a rigore, ma qual vivacità poetica,
sebbene alquanto abusivamente satirica, alla quale però essi pure
non mancavano forse di dare appiglio, se si consideri la corruzione
grandissima di quei tempi. Inoltre la libertà colla quale, per mancanza
di clausura, i preti ed i frati conversavano colle monache, dava campo
ai maligni ed ai belli spiriti di interpretar sinistramente la loro
innocente familiarità; S. Chiesa però pose riparo a queste cause di
scandalo, santamente provvedendo alla esemplare riforma claustrale.

[199] _ciera_.

[200] _cercano_.

[201] _puote_ per _potè_.

[202] _lanza_.

[203] _lanza_.

[204] _dal pomo_.

[205] _non vi rendo_.

[206] _Come Idio vole sue mercede assetta_.

[207] _Come Dio vole_ — _Come esso alfine_.

[208] _difeso ha con sua mano_.

[209] _essendo Ispano_.

[210] per _mostrandolo_.

[211] verso con rima sbagliata.

[212] cioè, si distacca, si divide.

[213] _Di sangue_.

[214] _occide_.

[215] _andasse_.

[216] nome della spada d'Astolfo.

[217] Anglese per _Inglese_.

[218] _a gran ventura_.

[219] cioè, la conquista di Gerusalemme e del S. Sepolcro.

[220] _Chi cum offizii_.

[221] verso di soverchio alla stanza.

[222] _Mentre che questo_.

[223] _Facea re Carlo, gionse un messaggiero_.

[224] Leone III.

[225] cioè ridotti a mal punto.

[226] cioè incontro.

[227] _gran rapine_.

[228] Se è riprovevole la libertà che qui usa il Poeta riprendendo
alcuni abusi, che pur sfortunatamente s'introdussero nella Corte Romana
in tempi lacrimevoli per S. Chiesa, si prega il Lettore a non volere
esser con esso più rigoroso di quel che questa pietosa Madre si mostrò
verso Dante, il Petrarca ed altri gravi scrittori ortodossi; perchè
ad onta di tante zizzanie seminate nella mistica vigna, _portae Inferi
non praevalebunt adversus eam_, e la pietra angolare su cui Gesù Cristo
fondava la Chiesa _in aeternum non commovebitur_.

[229] _onore_.

[230] per _miglia_.

[231] _Della adorna cittade di Parigi_.

[232] cioè ricche.

[233] _Di tutte sorte_.

[234] _Rellique sante e in man ricci messali_.

[235] _E dopo lui ognun forte chiamava — Italia, Italia_.

[236] V. Plutarco nelle vite degli illustri capitani qui nominati,
ove son descritte diffusamente le loro imprese, ad ingrandimento della
potenza Romana.

[237] _Cesar la Franza, e Mario li Alemani_.

[238] _spesso_.

[239] Della guerra di Carlo Magno contro Desiderio e suoi collegati
parla il Poeta nel I e II dei cinque Canti aggiunti al _Furioso_. Qui
dice che il re longobardo fu vinto non per valore de' nemici, ma per
gastigo divino, tenendo egli le parti contra la Chiesa.

[240] cioè, baciògli.

[241] _Nè prima il sacro imperator levosse_.

[242] cioè, sollevandolo da terra, facendolo sorgere. Modo nuovo di
usar questo verbo attivamente.

[243] _In piede, e a ciò che vole il papa cede_.

[244] _Montò il destrero senza altri letigi_; cioè senza contesa di
complimenti.

[245] _quella di re_.

[246] cioè, il suo capo.

[247] _Stavano de' Romani_.

[248] cioè da viandante.

[249] cioè scelto, eletto.

[250] _Carlo quel giorno_.

[251] _avuta da re Carlo_.

[252] forse qui s'allude all'impresa contro Urbino.

[253] In tutti i romanzi e poemi di cavalleria, Orlando è chiamato
senator romano.

[254] _E fu di chiara e nobil nazione_.

[255]

    _Come di nome, detto Scipione_
    _Nato di quell'illustre nazione._

[256] _nè tra lor si noma_.

[257] cioè convenienti in precedenza ed etichetta.

[258] cioè mal custodite.

[259] _andavano_.

[260] _Tutte sonare in guisa di allegrezza_.

[261] _Tamburi e trombe et altre cose strane_.

[262] _mottetti_.

[263] _Papa Leone_.

[264] per _magione_, stanza, da _maison_.

[265] _fio_ per _figlio_. Dissero gli antichi, Figiovanni, Fighineldi
per figlio di Giovanni, figlio di Ghineldo.

[266] _Tornata era la dama colorita_.

[267] _Quivi fu udito_.

[268] cioè volgere, indirizzare.

[269] _Passata ha l'Alemagna_.

[270] _Il suo viaggio tien_.

[271] _Pur quanto più da Franza si allontana_.

[272] _Tiensi dal lato verso tramontana_.

[273] troncamento licenzioso, come fu avvertito.

[274] _A crudel morte_.

[275] _Piagne meschina_.

[276] cioè che la vede oggetto d'amore.

[277] _alcun_.

[278] verso viziato nella desinenza per ripetervisi la rima colla
stessa voce del verso secondo.

[279] per _spanna_.

[280] cioè la natura adoprò ogni potere per farlo il più vigliacco e il
più poltrone di tutta Spagna.

[281] troncamento licenzioso.

[282] _Tanto_.

[283] _Non men vaghe al veder che_.

[284] _disconzo_ per _disturbo_.

[285] cioè _munte_.

[286] _mostri_.

[287] troncamento licenzioso da non usarsi.

[288] Qui il Poeta segue la credenza volgare al suo tempo sulla
grandezza comparativa tra il Sole e la Terra; ed il Varchi nella XIX
lezione sulla _Divina Commedia_ dice, _il Sole, il quale è il maggiore
anzi il padre di tutti i lumi, contiene la terra 166 volte e 3/8_ (V.
VARCHI, _Lezioni sul Dante_ pag. 529). Gli astronomi moderni però fanno
il Sole 1,326,480 volte maggior della Terra (V. _Annuaire du bureau des
longitudes pour 1846_.)

[289] _pare_.

[290] _Ranaldo che si vide il mostro accosto_.

[291] _mossessi_ per _mossesi_.

[292] troncamento vizioso da non seguirsi.

[293] _vacce_ per _vacche_.

[294] _ad altro_.

[295] _Non rivolse che a Ismonda ogni_.




CANZONE




_AI LEGGITORI CORTESI ED ERUDITI_

_LUIGI MARIA REZZI_


_Il nome e il grido d'un uomo grande ne accende in cuore maraviglia
ed affezione così viva, che se per avventura ne viene alle mani una
cosa, avvegnachè di picciol conto, la quale ne faccia a sapere di
novello o chiarisca un fatto o un detto di lui, ovvero siagli in alcun
modo appartenuta, noi l'abbiamo senz'altro in assai pregio, e ce la
tenghiamo carissima._

_Io credo adunque, o Leggitori cortesi ed eruditi, mettendovi dinanzi
agli occhi questa canzone di Lodovico Ariosto, di farvi un dono molto e
raddoppiatamente pregevole e gradito: secondochè voi potrete per essa e
conoscere meglio una particolarità storica che lo risguarda, e gustare
un frutto di quella mente divina assai squisito, rimasto fino ad ora a
chicchessia, quanto io mi sappia, nascoso._

_E piacciavi di udire s'io dico il vero. Noi sappiamo ch'egli avanti
d'ammogliarsi ad Alessandra Benucci, lasciata vedova di se da Tito
Strozzi, fu preso d'amore per una donna, nomata Ginevra, e però
cantata da lui sotto allegoria d'un Ginepro[296]. Ma di tale avventura
amorosa non si hanno notizie, se non dubbie e manche. L'Abate Girolamo
Baruffaldi che ne scrive più a lungo, s'è rimaso nel sospetto che
la Ginevra o non fosse fiorentina della famiglia de' Lapi, come il
Sansovino affermava, o se sì, che non in Fiorenza, ma in Mantova
dimorasse[297]. Altri di fresco ha messo in dubbio ch'ella fosse
amata da Lodovico tanto quanto comunemente s'estima. Da ultimo se per
li versi di lui n'è certo in qual modo ed età l'affetto suo inverso
quella avea pigliato cominciamento, e che al quarto anno durava
tuttavia[298]; niuno ci ha potuto dire finqui come e perchè gli fosse
uscito dall'animo e venuto meno. Adunque per la canzone ch'io vi do
qui messa per la prima volta sotto a' torchi delle stampe, scritta
senza dubbio per la Ginevra, come per l'allegoria usatavi dentro vi si
fa manifesto, voi apprendete tutte queste particolarità; cioè ch'ella
abitava lungo le sponde dell'Arno, e non del Mincio: che l'Arno la
piangeva a sè tolta come cosa sua: che dalle rive di questo fiume ella
si partì in compagnia d'altrui, forse del marito, per valicare le Alpi
e porre stanza in Francia, in qualche città o terra bagnata dalle acque
della Saona: che Lodovico, disperando di poterla più nè seguitare nè
ritrovare in sì lontano paese, dovette, non per leggerezza d'animo, ma
per necessità, fattone prima il lamento grande, secondochè in simili
incontri è il costume degli amatori, darsi pace una volta e cessare
dall'amarla: finalmente non essere da credere che non fosse assai
caldamente amata da lui una donna, la cui partenza, gli ha cavato del
cuore versi, come questi sono, pieni di rammarico sì vero ed alto._

_Che poi cotesta canzone sia un frutto assai squisito di quel divino
intelletto, io spero ed estimo, che voi ne converrete meco di buon
grado. E imprima voi sapete bene che una canzone allegorica, la quale
non sia breve, quanto per lo vivo senso di se e di sua potenza attiva
che la mente nostra prova nel raccorre e paragonare le simiglianze che
sono dall'obbietto figurato a quello che lo figura, è cosa piacevole
e bella a leggere o ascoltare; altrettanto è malagevole a fare per
l'artifizio grande che vi si richiede, e se non vogliamo che il diletto
si muti in pena, forza è che non appaia. E Lodovico ha condotto questa
sua per dieci stanze sotto allegoria d'un ginepro sì maestrevolmente,
che sembra essergli venuta giù dalla penna senza uno studio al mondo.
Il più miracoloso poi si è, che il concetto allegorico, venendo più da
arte che da natura, non raffredda qui per niente il vivo ardore della
passione, e non ne impaccia o tarda i varii e concitati movimenti, E sì
che le smanie d'un amatore passionato a avventuroso, il quale si vede
tolta ad un tratto e per ognora colei ch'era la gioia del cuor suo,
non potevano, al mio parere, essere colorite a tinte più vere e più
calde e franche. Come in mezzo al dolore ch'egli sente per la perdita
fatta, s'intenerisce e teme per la sua donna ita a starsi sotto aspro
e stranio cielo! Come alla mestizia dello stato presente mescolando
la memoria delle allegrezze trapassate, rammenta queste appena, che
ricade più desolato in quella! Come traportato qua e là dal vario
ondeggiamento degli affetti or teneri or dolorosi, si lascia vincere
da ultimo alla piena dell'affanno in tanto che prende a fastidio la
vita, non cura soccorso, ed odia ogni cosa che gli era dinanzi e dolce
e cara! Al che non vi disgradi, o Leggitori, d'aggiungere avvedimento
ed artifizio assai bello e secondo natura, degno, chi ben lo consideri,
d'essere all'uopo imitato, non che avuto in pregio. Il quale è che qui
ogni stanza corre libera di se e sciolta al tutto dalla legge del dover
essere l'una uniforme alle altre nel numero e nella qualità de' versi
e nella rispondenza delle rime. Perciocchè non è egli bello e secondo
natura che anco l'abito esteriore della canzone prenda forma dal
subbietto di quella? e che l'andamento del metro sia vario e diseguale,
come varii e diseguali sono i moti d'un animo agitato e messo in
iscompiglio da forte e disperato dolore?_

_Io voglio però che voi sappiate, che cotesta canzone, venutami,
parecchi anni sono, sotto gli occhi nell'atto che stava esaminando uno
zibaldone Barberiniano manoscritto, contenente diverse poesie latine ed
italiane, non notato ne' cataloghi nè contrassegnato di numero alcuno,
non porta veramente nè in fronte nè altrove nome d'autore qual che
si sia. Ciò non di meno io non istetti allora, nè sto oggi in forse
d'attribuirla fidatamente a Lodovico Ariosto. E queste sono le ragioni
che mi condussero già e tengonmi fermo tuttavia in cosifatta sentenza;
ed io spero che voi le avrete per buone e salde._

_La scrittura è senza dubbio di mano d'un copiatore vissuto al secolo
XVI, come pure la forma del dire è l'usata in tale età, non in alcuna
di quelle che furono innanzi. Fra i poeti adunque del secolo XVI è da
cercare chi ne sia autore. Or de' poeti del cinquecento io posso senza
giattanza affermare d'aver letto, pressochè tutti, i canzonieri e i
tanti libri di rime raccolte da parecchi, una gran parte de' quali,
comecchè alcuni sien rari, sono giunto altresì dopo cure molte ad avere
in possesso; e consideratili bene, io dico con sicurtà a niuno di loro
potersi essa ragionevolmente ascrivere, ma sì a Lodovico Ariosto. E in
primo luogo niuno di quelli, il quale sia salito in qualche fama, ha
scritto versi per sua donna, sotto aperto nome di Ginevra, salvochè,
se pur la memoria non mi fallisce, l'Ariosto e Bernardo Tasso[299].
Che questa non sia la Ginevra Malatesta cantata da Bernardo, non è da
dubitare; essendochè, oltre molte altre cose ch'io potrei dire, e che
ognuno può agevolmente per se ricavare dalle rime di lui, si sa che
ella era da Rimini, e andò moglie al Cav. degli Obizzi non in Francia,
ma in Italia[300]. Che poi sia la Ginevra amata dall'Ariosto, pare a
me esser chiaro a sufficienza per le cose qui dette di lei, le quali
molto ben s'accordano a quello che e la storia ne racconta, e Lodovico
medesimo accenna nella canzone allegata di sopra. Dappoichè la prima
afferma ch'ella fu fiorentina: e qui per l'appunto l'Arno è tratto
fuori a piangere e a dolersi che gli sia tolto il suo bel Ginepro[301].
Il secondo, accommiatando la predetta sua canzone, dicele:_

    _Canzon, crescendo con questo ginepro,_
      _Mostrerai che non ebbe unqua pastore_
      _Di me più lieto, e più felice Amore:_

_e qui altresì tocca e rammenta in più stanze lo stato d'allegrezza e
felicità, ov'erasi fino a quell'ora ritrovato[302]. Nè i particolari
di tal amore, conosciuti ora di nuovo e annoverati in sul principio
del proemio, contrariano alla storia: anzi tutti vi si rannodano
assai bene, e giovano a farne sapere quale verisimilmente ne fosse il
seguito e il fine. Il subbietto adunque, preso a cantare dal poeta
secondo il suo costume allegoricamente, potria parere esso solo più
che bastevole a mostrar vera la mia opinione. Ma a confermamento di
quella viene eziandio la maniera, onde la canzone è ordita. Tutti i
poeti del cinquecento, eccettone l'Alamanni e i due Tassi, Bernardo e
Torquato, e alcuni pochi nè molto valenti imitatori loro, i quali hanno
seguita una certa via nuova da non potersi scambiare con altra, hanno
foggiato le canzoni loro amorose, sì quanto ai concetti e al tessuto,
che quanto allo stile, sugli esempi datine dal Petrarca. Ma questa,
come voi vedete, non ha per niente il fare petrarchesco, ma più tosto
un fare che trae a quello di Catullo e di Tibullo. E al secolo XVI
solo l'Ariosto è quegli, il quale, come si mostra per alcune canzoni e
capitoli suoi, è andato seguitando le orme di que' candidi, eleganti
ed affettuosi scrittori antichi d'elegie. Finalmente, posto eziandio
che non avessi gli argomenti recati in mezzo finqui, io m'indurrei
a gridare Lodovico autore di questa canzone solo per la bellezza e
bontà singolare dello stile poetico che per entro vi si ravvisa. Chi,
se non egli, ha fior di lingua sì candido e puro? Chi modi e vezzi di
favellare sì freschi e scelti? Chi tropi sì vivi e modesti? Chi dire
di sapore sì attico e antico, elegante ad un tempo e naturale? Chi
verseggiare sì libero e franco? Chi imaginare sì spontaneo e ricco?
Chi maniera sì dolce e bella di toccare gli affetti del cuore secondo
natura, e dietro le norme avutene dagli antichi scrittori latini e
greci? Per le quali cose tutte io conchiudo che questa canzone o è
fattura dell'Ariosto, o non v'è poeta del secolo XVI. i cui versi sieno
conosciuti, al quale si possa a buon dritto ascrivere._

_Abbiatevela voi dunque, o Lettori cortesi ed eruditi, in dono, e
piacciavi di gustarla; e se non avete per ancora il palato guasto
dai liquori acri e mordaci vegnentici d'oltremare o d'oltremonti,
io m'assicuro ch'ella v'avrà sapore d'uno de' frutti più squisiti
e dilicati che siano surti fuori del bel terreno, ove già ebbero
nascimento Catullo, Tibullo e Lodovico._


ANNOTAZIONI AL PROEMIO

[296] Si vegga fra le poesie varie di Lodovico Ariosto stampate in
Firenze nel 1824 presso Giuseppe Molini a f. 146 il sonetto VII, il
quale incomincia:

    Quell'arboscel che in le solinghe rive.

[297] Vita di M. Lodovico Ariosto. Ferrara 1807 in f. a f. 147.

[298] Si vegga fra le poesie varie citate sopra a f. 184. la canzone
che incomincia:

    Quando il sol parte, e l'ombra il mondo cuopre,

ove alla stanza IV. l'Ariosto canta così:

    Ginevra mia, dolce mio ben, che sola,
      Ove io sia, in poggio o 'n riva,
      Mi stai nel core, oggi ha la quarta estate,
      Poi che, ballando al crotalo e alla piva,
      Vincesti il speglio alle nozze d'Iola,
      Di che l'Alba ne pianse più fiate:
      Tu fanciulletta allora
      Eri, ed io tal che ancora
      Non sapea quasi gire alla cittate.

Dal che si ricava eziandio che la canzone ora data alle stampe
dev'essere stata scritta da lui nell'età giovanile: tanto più che alla
stanza VI. di questa egli dà al suo Genebro l'aggiunto di _giovine_. Nè
voglio lasciar qui di notare che questa canzone, trovata dal Baldelli
attribuita all'Ariosto e scritta di sua mano dal Varchi, non solo si
legge stampata dal Doni ne' Marmi sotto il falso nome di Jacopo de'
Servi; ma ancora nel libro secondo delle rime di diversi nobili uomini
ed eccellenti poeti (Giolito 1547. in 8. a c. 150) e per errore più
solenne ascritta a Giulio Cammillo, poeta, come ognun sa, a cui certo
la lena non poteva di gran lunga bastare a scrivere cosa sì elegante e
leggiadra.

[299] Fra i poeti di minor grido io non mi rammento che di
Gianfrancesco Bosello da Piacenza mia patria, di cui si hanno alle
stampe versi scritti per una Ginevra, la quale però fu da Bologna della
famiglia degli Orsi. (Rime di Diversi, Bologna 1551. in 8. a f. 286.)

[300] Vedi la vita scrittane dal Seghezzi e dal Serassi, e l'Orlando
Furioso dell'Ariosto, canto ultimo St. V. e VI.

[301] St. II.

[302] St. IV. V. e VII.




PER LA PARTENZA DI GINEVRA

CANZONE


I.

    Deh chi sent'io, mie dolci rive amiche,
      Che pur di sen vi svelle
      Mio bel Genebro, e 'n quelle
      Altre il ripon di voi tanto nemiche,
      E di voi meno apriche?
      Anzi più; c'or da voi
      Par volti il ciel là tutti i lumi suoi?

II.

    Come piange Arno, e corre
      Oltra l'usato tempestoso e 'nsano,
      Sol perchè a mano a mano
      Il bel Genebro suo si sente torre;
      Così ride, e pian piano
      Or vassene, e più queta
      E più lieta che mai, la bella Sona,
      Che di lui s'incorona, e per lui spera
      Eterna primavera.

III.

    Onde pur, lasso! al faticato fianco
      Avrò più qualche posa?
      La dolce ombra amorosa
      Del mio Genebro altero or ne vien manco:
      Man rapace invidiosa
      Sveglielo de' nostr'orti,
      E par sì lunge, oltr'a quell'alpi, il porti,
      Che più nè seguitarlo
      Spero, nè ritrovarlo.

IV.

    Or pur cadrò, m'è tolto il mio sostegno
      E più saldo e più fido:
      Nè se ben piango e grido,
      M'ode, o si piega il mio nemico indegno.
      Ma come tanto sdegno
      In ciel ver me sì tosto?
      In ciel c'or m'avea posto
      In parte da bearme,
      Or congiurato par tutto a dannarme?[303]

V.

    A che pur tante e tante, Amor, versarmi
      In grembo tue ricchezze,
      E di tante allegrezze il cor colmarmi,
      Per or, più che mai, farmi
      E povero e doglioso? In ciel beato
      Lasso! fui poco: or caggione, e dannato
      Per sempre; nè già mio
      (E questo è ch'io mi doglio)
      Superbo orgoglio, od altro fallo rio[304].

VI.

    Per troppo aspro viaggio
      E lungo il giovin mio Genebro porti.
      Deh, no 'l trar di quest'orti
      Cultor! deh, sia più saggio!
      Ahi ch'ogni picciol raggio
      Di sole, ogni aura leve gentil fronda
      E ramo, come i suoi, seccane e sfronda!

VII.

    Ne riponeva in ciel, Pianta al ciel grata,
      Tua bella vista sola;
      Ne riponeva in ciel, Pianta beata,
      L'ombra ch'or mi s'invola.
      Ahi folle e dispietata
      Man che d'orto sì bel ti sveglie e parte,
      Misera! e per piantarte
      Ove? in gelata riva,
      Ove fior maggio a pena, o fronde ha viva.

VIII.

    Agli esperidi orati alteri frutti
      Le foglie d'un Genebro i' pongo avanti,
      E 'l vago stelo a tutti
      I più dritti arboscei degli orti santi,
      E 'l vivo verde a quanti
      Smeraldi mai dienne il più ricco lido.
      Però grido: Quell'empio che men priva,
      M'invidia ben ch'io viva.

IX.

    Ancisa or la mia speme,
      Anima illustre, cade a tua partenza,
      Come vite che senza
      Sostegno atterra le sue frondi estreme;
      E qual fior, s'altri il preme,
      Il suo bel giallo o rosso, ella tal perde
      Il suo vivo bel verde.

X.

    Toltomi, Amor, del mio Genebro amato
      L'odor di che nudrissi
      Il cor, nè d'altro io vissi,
      Questo or sia del mio sen l'ultimo fiato:
      Nè vo' che di mio stato
      Tu curi, o mi soccorra; e schivo tutti
      Tuoi più salubri frutti:
      Anzi tuo latte e mele
      Odio qual tosco o fele.


ANNOTAZIONI ALLA CANZONE

[303] Tropo usato anche altrove dall'Ariosto in simil forma, e ripetuto
nella stanza che seguita, recato in vero un po' troppo al di là di
quello che si conviene a poeta cristiano. Ogni uomo discreto però dee
intenderlo ne' debiti modi, e non averlo in altro conto che d'una
maniera di parlare per esagerazione, messagli in bocca da calda e
passionata fantasia.

[304] Modo di dire notabile, lasciatavi la preposizione _per_, come
s'usa nelle voci _colpa_, _mercè_, _bontà_, _vergogna_, e simili.




INDICE


  _Dedica all'Accademia Valdarnese_               Pag.   III
  _Prefazione_                                     »       V
  _Rinaldo Ardito_ Canto I.                        »       1
  —— Canto II.                                     »       6
  —— Canto III.                                    »      43
  —— Canto IV.                                     »      55
  —— Canto V.                                      »      75
  _Prefazione del Rezzi alla Canzone_              »      99
  _Annotazioni alla Prefazione_                    »     109
  _Canzone per la partenza di Ginevra_             »     111
  _Annotazioni alla Canzone_                       »     117


          ERRORI               CORREZIONI

  _Pag._ _vers._

    11.     6.   pensier        piacer
    19.     8.   non            ne
    58.     7.   eranti         erranti





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici. Le correzioni indicate in
calce all'indice sono state riportate nel testo.





End of the Project Gutenberg EBook of Rinaldo ardito, by Ludovico Ariosto

*** END OF THIS PROJECT GUTENBERG EBOOK RINALDO ARDITO ***

***** This file should be named 50306-0.txt or 50306-0.zip *****
This and all associated files of various formats will be found in:
        http://www.gutenberg.org/5/0/3/0/50306/

Produced by Carlo Traverso, Barbara Magni and the Online
Distributed Proofreading Team at http://www.pgdp.net, in
celebration of Distributed Proofreaders' 15th Anniversary,
using images generously made available by The Internet
Archive
(https://archive.org/details/rinaldoarditofra00ariouoft).


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

IP/09/48
Bruxelles, 14 gennaio 2009Il dominio .eu supera la soglia dei tre
milioniIl tre milionesimo nome di dominio .eu è stato
registrato l’11 gennaio da un cittadino tedesco. A due anni e mezzo dalla
sua creazione, il dominio internet di primo livello .eu conferma così il
proprio successo. È al quarto posto fra i domini internet più diffusi
a livello europeo e al nono per quanto riguarda quelli a livello mondiale.
Promuovendo un’identità on line specificamente europea, il dominio
.eu aiuta i cittadini e le imprese a sfruttare a pieno le occasioni offerte dal
mercato unico. Multinazionali e PMI, ONG e gruppi di riflessione ma anche
singoli cittadini hanno adottato il dominio .eu per la loro presenza sul web.“I tre milioni di domini .eu. rispecchiano la fiducia degli utenti
europei di internet in .eu," ha affermato Viviane Reding, commissaria
europea per la Società dell'informazione e i media. “Questo
risultato, pochi mesi prima del terzo anniversario del dominio, mostra
chiaramente che esso ha conquistato la fiducia del pubblico: un numero sempre
maggiore di utenti di internet coglie così l’occasione di esprimere
il proprio carattere europeo on line. In particolare, sono lieta di vedere che
esso è stato adottato da un numero sempre maggiore di piccole e medie
imprese come elemento integrante della loro identità societaria e auspico
che tale numero continui a crescere in futuro.” 
Raggiungendo la soglia dei tre milioni, il dominio .eu ha consolidato la
propria posizione fra i primi 10 domini di primo livello al mondo, come .com,
.net. e .org. Dall’introduzione di .eu nel 2006 le registrazioni di domini
.eu sono cresciute costantemente e godono di una buona reputazione: una recente
indagine
condotta per EURid, il registro del
dominio .eu, mostra che gli utenti non solo lo considerano l'identità
Internet autenticamente europea, ma ritengono anche tali domini moderni e
innovativi. 
La maggior parte di essi è stata registrata nei paesi UE con la
popolazione più numerosa e la penetrazione internet più elevata. La
Germania resta in testa con il 30%, seguita dai Paesi Bassi (14%), dal
Regno Unito (12%), dalla Francia (8%) e dalla Polonia (6%). 
Iter procedurale
Il
dominio di primo livello ".eu" è stato reso disponibile il
7 dicembre 2005 alle imprese titolari di diritti preesistenti (cfr. IP/05/1510
). A partire dall'inizio di aprile 2006, la registrazione è
aperta a tutti i residenti dell'Unione europea e alle organizzazioni aventi una
sede legale nell'UE (IP/06/476).
La gestione del registro .eu (la base dati che contiene tutte le registrazioni
.eu) è affidata a EURid, un organismo
privato senza scopo di lucro. Al suo primo anniversario erano stati registrati
2,5 milioni di nomi di domino .eu (IP/07/483)
e altri 300 000 si sono aggiunti nel 2007 (IP/08/530).
http://ec.europa.eu/information_society/policy/doteu/
Le
statistiche sul secondo trimestre 2008 sono disponibili all’indirizzo: http://www.eurid.eu/files/Q2_08.pdf
Le statistiche .eu più recenti sono disponibili all’indirizzo:http://www.eurid.eu/en/about/facts-figures/statisticsMEMO/09/9Allegato
I primi dieci domini internet di primo livello per numero
di registrazioni al novembre 2008.com78 631 647.cn13 337 889.de12 447 909.net11 969 613.org7 330 494.uk7 277 705.info5 089 331.nl3 190 979.eu (*)2 995 022.biz2 020 082(*) il numero di
registrazioni per il dominio .eu è aggiornato giornalmente sul sito web
EURID: http://www.eurid.eu/en/about/facts-figures/statistics
Numero di nomi di dominio .eu raffrontato ai domini
internet di primo livello nazionali per 1 000 abitanti (al gennaio
2009)PaeseN. di domini .eu per 1 000 abitantiN. di domini .nazionali per 1 000 abitantiCipro66,1n/aLussemburgo54,986,2Paesi Bassi24,7193,6Irlanda13,125,6Germania11,1151,7Belgio8,980,0Austria8,795,7Svezia8,790,2Danimarca8,0175,0Repubblica ceca7,447,9Malta6,4n/aRegno Unito6,0118,1Estonia6,047,0Polonia4,534,7Francia3,820,5Slovacchia3,231,9Lettonia3,228,7Slovenia2,930,8Ungheria2,840,4Lituania2,728,1Finlandia2,737,0Italia2,727,0Grecia2,2n/aSpagna1,523,8Bulgaria1,2n/aPortogallo1,125,9Romania0,916,4
IP/09/57
Bruxelles, 15 gennaio 2009Mercato lattiero: la Commissione propone
misure supplementari in aiuto al settore lattieroIn seguito al recente crollo dei prezzi del latte e
dei prodotti lattiero-caseari, il commissario per l'Agricoltura Mariann Fischer
Boel ha oggi assicurato che saranno introdotte nuove misure a sostegno del
mercato. La prossima settimana la Commissione reintrodurrà le restituzioni
all'esportazione per il burro, il formaggio e il latte in polvere, intero e
scremato. Quando in marzo inizieranno gli acquisti all'intervento di burro e
latte scremato in polvere, la Commissione s'impegna ad acquistare, se
necessario, quantità maggiori di quelle che verranno stabilite mediante
regolari gare d'appalto. Ha inoltre reintrodotto in novembre, prima di quanto
fosse normalmente previsto, l'ammasso privato per il burro, applicabile a
partire dal 1° gennaio 2009 e valido anche per il burro prodotto in
dicembre. 
"La pesante caduta dei prezzi del latte degli ultimi mesi ha colto molti di
sorpresa," ha dichiarato il commissario Fischer Boel. "L'inquietudine dei
produttori è evidente, come ho avuto modo di constatare parlando con molti
di loro durante i miei viaggi nei vari Stati membri. È ora che l'Unione
europea venga in aiuto. Le misure introdotte nella revisione della PAC daranno
un forte impulso al settore lattiero-caseario, ma occorre che facciamo qualcosa
fin da adesso perché la revisione si applicherà solo a partire dalla
prossima stagione. Sono fermamente convinta che le misure proposte oggi
contribuiranno in ampia misura a stabilizzare il mercato." 
In seguito allo straordinario aumento del prezzo del latte e dei prodotti
lattiero-caseari nel 2007 e all'inizio del 2008, la situazione del mercato
lattiero si è ora completamente invertita. Con l'aumento dell'offerta nel
mercato mondiale e la riduzione della domanda nel mercato interno, i prezzi dei
prodotti lattiero-caseari sono stati spinti al ribasso, vicino se non
addirittura sotto ai livelli d'intervento. È evidente che il prezzo pagato
ai produttori lattieri segue la stessa evoluzione e ai netti cali già
registrati ne seguiranno probabilmente altri. 
Per quanto riguarda l'intervento, l'acquisto di burro e latte scremato in
polvere riprenderà il 1° marzo (per cui potrà beneficiarne la
produzione di febbraio) e rimarrà in vigore fino alla fine di agosto. Le
prime 30 000 tonnellate di burro e 109 000 tonnellate di latte
scremato in polvere saranno acquistate ad un prezzo prestabilito (prezzo
d'intervento). Poiché prevediamo che tale quantità di burro sarà
assorbita molto rapidamente, occorrerà sostenere il mercato al di là
di questo limite. Come è stato stabilito nella revisione della PAC, è
possibile accettare quantità maggiori a prezzi che saranno fissati mediante
bandi di gara quindicinali. Il commissario Fischer Boel ha chiesto ai servizi
della sua direzione generale di preparare una decisione, da presentare al
comitato di gestione, che preveda il ricorso a questo meccanismo nel caso in cui
si raggiungesse il limite di 30 000 t per il burro e di 109 000 t per
il latte in polvere, onde evitare che sia sospeso l'intervento in questo periodo
di prezzi bassi.
Per quanto concerne le restituzioni all'esportazione, è venuto il
momento di riattivare questo strumento. Un periodo costante di prezzi alti nel
mercato mondiale ci aveva indotto a sospendere, da giugno 2007, le restituzioni
all'esportazione. In questo momento, con i prezzi del mercato mondiale al di
sotto dei prezzi d'intervento e di mercato dell'UE, i nostri esportatori non
riescono più ad essere competitivi. La loro situazione è peraltro
aggravata dalle ulteriori difficoltà legate alla crisi finanziaria e del
credito.  Le restituzioni all'esportazione saranno ripristinate non solo per il
burro e il latte scremato in polvere, ma anche per tutti gli altri prodotti
lattiero-caseari che erano ammessi a beneficiarne in passato, in particolare il
latte intero in polvere e il formaggio. Le restituzioni per il burro e il latte
scremato in polvere sono fissate mediante gara e la prossima serie di offerte
verrà decisa la prossima settimana. Le gare saranno indette più
spesso, passando da una a due volte al mese, per rendere più efficiente il
sistema.
Come in passato, il ricorso alle restituzioni all'esportazione avverrà
nel rispetto dei nostri diritti e degli obblighi in quanto membri dell'OMC.
L'ammontare specifico delle restituzioni dipenderà dalle offerte che
perverranno dal settore commerciale e sarà determinato in base ai consueti
criteri obiettivi, per far sì che si concedano solo le restituzioni
necessarie.
Con queste misure la Commissione intende inviare un segnale chiaro ai
produttori lattieri e al settore lattiero-caseario, per dimostrare loro che
è pronta ad avvalersi senz'indugio di tutti gli strumenti di cui dispone
per sostenere il mercato e i redditi dei produttori.
IP/09/67
Bruxelles, 19 gennaio 2009Previsioni intermedie per il 2009-2010: si
accentua il rallentamento ma la crescita riprenderà prima della fine del
2009Si prevede che la crescita del PIL dell'Unione
europea diminuisca di circa l'1,8% nel 2009, per poi recuperare moderatamente
nel 2010 dello 0,5%. Sono questi gli effetti sull'economia reale provocati
dall'intensa crisi finanziaria e dalla conseguente decelerazione
dell'attività economica mondiale, che si manifesta nella forte contrazione
degli scambi internazionali e della produzione manifatturiera e, in alcuni
paesi, nelle correzioni del mercato immobiliare. I consumi e gli investimenti
pubblici attenueranno, tuttavia, questi effetti. Anche la minore pressione
inflazionistica favorisce i consumi privati. Le misure fiscali discrezionali
annunciate fin da agosto 2008 conterranno il rallentamento della crescita del
PIL di circa ¾ di punti percentuali quest'anno. La gravità del
rallentamento economico avrà ripercussioni notevoli sull'occupazione e
sulle finanze pubbliche nel periodo in questione. 
"Le misure per stabilizzare il mercato finanziario, le politiche monetarie
di allentamento e i piani di rilancio economico ci consentiranno di arginare il
deterioramento dell'economia e creare le condizioni per una ripresa graduale
nella seconda parte dell'anno. Occorre adoperarsi affinché queste misure
siano valide ed efficaci: per migliorare i flussi di credito a prezzi
ragionevoli e per attuare rapidamente pacchetti di stimolo fiscale che
incoraggino gli investimenti e i consumi privati. Per rafforzare la fiducia
è inoltre fondamentale che gli Stati membri s'impegnino esplicitamente a
risanare, non appena la situazione economica sarà tornata alla
normalità, le proprie finanze pubbliche, in modo da garantirne la
sostenibilità a medio-lungo termine", ha dichiarato Joaquín
Almunia, commissario per gli affari economici e monetari.Secondo le
previsioni intermedie pubblicate oggi
anticipatamente[1], l'UE e la
zona euro dovrebbero aver registrato nel 2008 una crescita di appena l'1%, a
fronte di un valore di poco inferiore al 3% nel 2007. Nel 2009 il loro PIL reale
dovrebbe scendere bruscamente, dell'1,8% per l'UE e dell'1,9% per la zona euro,
per poi risalire di circa mezzo punto percentuale nel 2010.
Anno di recessione economica mondiale
Si stima che l’attività economica a livello mondiale abbia subito
una grande decelerazione nell’ultimo trimestre del 2008. Dai dati delle
ultime indagini e dal calo degli ordinativi si desume che questa tendenza
continuerà nel breve periodo. Il rallentamento economico dovrebbe investire
numerosi settori e avere ricadute via via negative sulle economie di mercato
emergenti. Per tutto il 2009 si prospetta una crescita del PIL mondiale di solo
0,5% (a fronte del 3,3% del 2008 e della media eccezionale del 5% che ha
caratterizzato il triennio 2004-2007). A partire dalla seconda metà del
2009 dovrebbe esserci una ripresa, graduale ma moderata, grazie al miglioramento
dei mercati finanziari e agli effetti delle politiche macroeconomiche di
allentamento (non da ultimo negli USA) che cominceranno a farsi sentire. Nel
complesso, si prevede che nel 2010 la crescita del PIL mondiale si collochi
intorno al 2,75%.
Una forte scossa anche per l’economia dell’UE
Nel terzo trimestre del 2008 il PIL è sceso di 0,2% sia nella zona euro
sia nell’UE. Ciò significa che la zona euro, con il PIL in
contrazione per il secondo trimestre consecutivo, è entrata per la prima
volta in recessione tecnica. I dati delle indagini condotte nei vari settori in
diversi paesi e il forte deterioramento di altri indicatori fondamentali nel
quarto trimestre prospettano un ulteriore calo del PIL per tutta la prima
metà di quest’anno. Si prevede che il rallentamento investirà un
gran numero di settori nei vari paesi, che non saranno risparmiati dalla crisi
finanziaria, dal ciclo globale e, in alcuni Stati membri, dal crollo del settore
immobiliare. La caduta della domanda privata e della domanda estera netta
frenerà notevolmente la crescita del PIL, a cui solo i consumi e gli
investimenti pubblici forniranno una boccata d’ossigeno.
Gli investimenti privati, uno degli elementi trainanti nel periodo di
crescita, registrano una brusca riduzione, dovuta al netto calo dei tassi di
utilizzo della capacità, al deterioramento delle prospettive economiche e a
condizioni finanziarie più rigide.
Disoccupazione e disavanzo in crescita
Nella maggior parte degli Stati membri la situazione del mercato del lavoro
ha iniziato a peggiorare nel 2008. Con un certo ritardo rispetto
all’evoluzione del PIL, l’occupazione dovrebbe registrare una
crescita negativa quest’anno, che si tradurrà per l’UE in una
perdita di 3 milioni e mezzo di posti di lavoro. Di conseguenza, il tasso di
disoccupazione dovrebbe salire a 8,75% nel 2009 (9,25% nella zona euro), per
aumentare ancora nel 2010.
Si prospetta un peggioramento anche per le finanze pubbliche, che
risentiranno dell’inversione della tendenza registrata negli ultimi anni:
non più entrate eccezionali, una composizione della crescita con, in
generale, una minore incidenza dell’elemento tributario e l’impatto
delle importanti misure discrezionali adottate e/o annunciate dagli Stati membri
(che, al momento della stesura definitiva di queste previsioni, rappresentavano
circa l’1% del PIL dell’UE nel 2009). Quest’anno il disavanzo
nominale dell’UE dovrebbe quindi essere superiore al doppio di quello
dello scorso anno, attestandosi al 4,25% (quello della zona euro passerà da
1,75% a 4%).
Inflazione in rapido calo
Le pressioni inflazionistiche stanno allentandosi rapidamente. La forte
impennata dei prezzi dei prodotti di base, che ha spinto l’inflazione al
picco dell’estate 2008, ha subito una brusca inversione, trascinata da una
crescita che si prospetta sempre più debole per l’economia
dell’Unione e quella mondiale, come pure dal deterioramento dei mercati
del lavoro. Questi elementi inducono a ritoccare notevolmente verso il basso le
prospettive d’inflazione rispetto alle proiezioni d’autunno. Al
momento si prevede che l’inflazione dei prezzi al consumo scenda
nell’UE dal 3,7% del 2008 (3,3 per la zona euro) a 1,2% nel 2009 (1,0% per
la zona euro), per stabilirsi leggermente al di sotto del 2% nel 2010 nelle due
regioni.
Una congiuntura di grande incertezza
Una grande incertezza grava peraltro su queste previsioni, in quanto ci
troviamo di fronte alla peggiore crisi che l’economia mondiale abbia
attraversato dalla seconda guerra mondiale. I rischi inerenti le prospettive di
crescita sono controbilanciati: da un lato, l’impatto negativo della crisi
finanziaria (anche sul settore immobiliare) e la gravità del circolo
vizioso innescatosi tra il settore finanziario e l’economia reale;
dall’altro, la possibilità che la crescita sia maggiore del previsto
se strumenti quali le misure di bilancio riescono a reinfondere fiducia negli
investitori e nei consumatori più rapidamente di quanto ipotizzato. Anche i
rischi circa le prospettive d’inflazione paiono equilibrati, considerando
l’evoluzione dei prezzi dei prodotti di base e il deterioramento delle
prospettive economiche a livello internazionale.
Una relazione più dettagliata è reperibile alla pagina:
http://ec.europa.eu/economy_finance/thematic_articles/article13727_en.htm[ Tabelle disponibili in PDF o Word PROCESSED ]
[ Tabelle disponibili in PDF o Word PROCESSED ][ Tabelle disponibili in PDF o Word PROCESSED ]
[ Tabelle disponibili in PDF o Word PROCESSED ]
[1] La Commissione pubblica
di norma le proprie previsioni intermedie in febbraio, unicamente per le sette
economie maggiori e riguardanti soltanto l'inflazione e la crescita dell'anno in
corso. L'esercizio attuale è molto simile alle previsioni di primavera e di
autunno ed è giustificato dal deterioramento particolarmente rapido della
situazione e delle prospettive economiche a partire dall'autunno e dalla
necessità di tenerne conto nella valutazione annuale dei programmi di
stabilità e convergenza degli Stati membri.
IP/09/86
Bruxelles, 21 gennaio 2009Il gruppo europeo di etica invita la
Commissione europea a introdurre principi etici nelle politiche agricoleIl gruppo europeo di etica delle scienze e delle
nuove tecnologie (GEE) ha incontrato oggi la commissaria europea
all’agricoltura e allo sviluppo rurale, Marianne Fischer Boel, per
presentare il parere recentemente adottato con le principali raccomandazioni
sulle implicazioni etiche dei recenti sviluppi delle tecnologie in
agricoltura.
Su richiesta del presidente Barroso, il gruppo europeo di etica ha adottato
in dicembre un parere sulle implicazioni etiche dei recenti sviluppi delle
tecnologie agricole, per cogliere le nuove sfide e le opportunità future
per l’agricoltura europea. Il gruppo ha deciso di concentrarsi in primo
luogo sulle tecnologie agricole e sui metodi applicabili alla produzione
primaria di alimenti di origine vegetale.
Nel suo parere, il gruppo europeo di etica è sensibile alla
necessità di promuovere l’innovazione in agricoltura per poter
nutrire una popolazione mondiale in piena crescita. Ma le tecnologie non sono in
grado, da sole, di offrire soluzioni definitive alle problematiche che deve
affrontare un’agricoltura moderna su scala europea e mondiale.
Il gruppo sottolinea la necessità di una prospettiva e un approccio
integrati sulle tecnologie agricole, che permettano di considerare globalmente i
processi di produzione, stoccaggio e distribuzione in sede di analisi delle
implicazione etiche di qualsiasi nuova tecnologia. I tre obiettivi della
sicurezza dell’approvvigionamento alimentare, della sicurezza degli
alimenti e della sostenibilità costituiscono le prime priorità e i
principi guida ai quali deve rispondere qualunque tecnologia in agricoltura.
Prendendo le mosse da questo quadro etico, il gruppo europeo formula
raccomandazioni anche su tutta una serie di temi, come la revisione della
Politica agricola comune dell’Unione, la valutazione dell’impatto
delle tecnologie in agricoltura, il diritto all’alimentazione, la
sostenibilità delle tecnologie agricole, la sicurezza alimentare, la
biodiversità in agricoltura, la protezione del suolo e delle acque, i
biocarburanti, le colture OGM, la ricerca agronomica, la politica da adottare
per i seminativi, il commercio mondiale di prodotti agricoli, il sistema dei
diritti di proprietà intellettuale, la concorrenza equa e i “monopoli
verticali”, i prezzi degli alimenti, gli aspetti societali, la
partecipazione pubblica, la responsabilità dei cittadini dell’UE, gli
sprechi di prodotti alimentari ecc. 
Contesto
Il gruppo europeo di etica è un organo indipendente, pluralista e
multidisciplinare, composto da 15 esperti designati dalla Commissione col
compito di formulare pareri su questioni etiche.
Il parere adottato, il comunicato stampa integrale e l’elenco dei
membri si possono consultare sul sito del GEE: 
http://ec.europa.eu/european_group_ethics/index_en.htm
IP/09/112
Bruxelles, 22 gennaio 2009In Europa si registrano progressi
sostanziali in materia di innovazioneIl quadro europeo di valutazione dell'innovazione
2008 pubblicato oggi indica come l'UE abbia registrato progressi sostanziali in
materia di innovazione prima che scoppiasse la crisi finanziaria. Il divario
relativo rispetto agli Stati Uniti e al Giappone si è ridotto, si sono
constatati in particolare notevoli progressi da parte di diversi nuovi Stati
membri quali Cipro, Romania e Bulgaria. Nell'insieme dell'UE si sono compiuti
progressi particolari in materia di risorse umane e disponibilità di
finanziamenti per l'innovazione. Resta il fatto però che gli investimenti
innovativi delle aziende rimangono ancora relativamente esigui soprattutto se
confrontati con quelli degli Stati Uniti e del Giappone. Parallelamente alla
presente relazione, la relazione del 2008 su "Scienza, tecnologia e
competitività" fornisce un'analisi più approfondita delle tendenze in
materia di R&amp;S pubblici e aziendali, di resa tecnologica e di progressione
nella realizzazione dello Spazio europeo della ricerca.
"In un'epoca di crisi non è certo il momento di sospendere gli
investimenti nella ricerca e nell'innovazione. Essi sono vitali se vogliamo che
l'Europa emerga rafforzata dalla crisi economica e sia pronta ad affrontare le
sfide del cambiamento climatico e della globalizzazione. L'UE ha molti punti di
forza, in particolare uno spazio europeo della ricerca che esercita
un'attrattiva sempre maggiore nonché i risultati in termini di innovazione
che migliorano costantemente. C'è ancora però del lavoro da fare,
soprattutto se si considera il relativo sottoinvestimento da parte delle
imprese. Le iniziative della Commissione per migliorare l'efficienza della
ricerca nell'UE, stimolare l'innovazione e sviluppare i mercati dell'alta
tecnologia contribuiscono a mettere l'UE sul binario giusto", ha ribadito il
vice Presidente Günter Verheugen, responsabile per l'impresa e l'industria,
nonché Janez Potočnik, il Commissario responsabile per la ricerca.
La relazione indica che i paesi europei formano quattro gruppi in
relazione ai livelli di risultati registrati e che più o meno tutti i paesi
hanno migliorato la loro resa innovativa anche se l'intensità dei progressi
realizzati varia da paese a paese:La Svizzera, la Svezia, la Finlandia, la Germania, la Danimarca e il Regno
Unito sono leader dell'innovazione, con risultati in termini di
innovazione ben superiori alla media UE. Tra questi paesi, la Svizzera e la
Germania sono quelli che migliorano i loro risultati più celermente.
L'Austria, l'Irlanda, il Lussemburgo, il Belgio, la Francia e i Paesi Bassi
sono paesi che tengono il passo con l'innovazione, con risultati
superiori alla media UE. All'interno di questo gruppo l'Irlanda è il paese
i cui risultati sono aumentati più celermente, seguita a ruota
dall'Austria. 
Cipro, l'Islanda, l'Estonia, la Slovenia, la Repubblica ceca, la Norvegia,
la Spagna, il Portogallo, la Grecia e l'Italia sono innovatori moderati i
cui risultati in termini di innovazione si situano al di sotto della
media UE. La tendenza registrata a Cipro è nettamente superiore alla media
di questo gruppo e in seconda posizione si situa il Portogallo. 
Malta, l'Ungheria, la Slovacchia, la Polonia, la Lituania, la Croazia, la
Romania, la Lettonia, la Bulgaria e la Turchia sono paesi in via di recupero
che presentano risultati in termini di innovazione notevolmente inferiori
alla media UE. La maggior parte di questi paesi stanno recuperando terreno. La
Bulgaria e la Romania hanno migliorato i loro risultati più celermente
degli altri.Per una sintesi individuale dei risultati in termini
di innovazione di tutti e 27 gli Stati cfr. MEMO/09/18.RISULTATI IN TERMINI IN INNOVAZIONE (INDICE SOMMARIO
DELL'INNOVAZIONE 2008)
[ Tabelle disponibili in PDF o Word PROCESSED ]
Nota: L'Indice sintetico dell'innovazione è costituito da un insieme di
29 indicatori che vanno da risultati quanto più bassi possibile, pari a 0,
a risultati massimi pari a 1. L'indice del 2008 riflette i risultati ottenuti
nel 2006/2007 a causa di un ritardo nella disponibilità dei dati.
Colmare il divario innovativo con gli Stati Uniti e il Giappone
Dall'analisi dei dati a livello di UE emerge che si sono registrati notevoli
miglioramenti sia in termini assoluti (rispetto a cinque anni fa) sia in termini
relativi rispetto agli Stati Uniti e al Giappone. Anche un raffronto con una
gamma più ampia di paesi dimostra come l'UE abbia raggiunto risultati
relativamente buoni rispetto alle economie emergenti. Si è registrato in
particolare un progresso nelle risorse umane per l'innovazione (laureati,
istruzione terziaria), l'accesso alla banda larga e la disponibilità di
capitale di rischio. Permangono però carenze per quanto concerne gli
investimenti delle imprese, ambito nel quale l'UE si trova in posizione
arretrata rispetto agli Stati Uniti e al Giappone per quanto concerne le spese
in materia di R&amp;S e IT. Inoltre, nonostante le conclusioni della relazione
quanto all'importanza dell'innovazione non tecnologica, gli investimenti delle
imprese UE in queste attività innovative (ad esempio, formazione, design,
marketing, nuove attrezzature) sono calati.
L'innovazione intesa quale ricetta per il rilancio dell'economia
L'analisi del quadro europeo di valutazione si basa su dati che precedevano
la crisi finanziaria. Essi evidenziano però tendenze, punti di forza e
punti deboli di cui si deve tener conto per reagire alle condizioni attuali. I
progressi realizzati dall'UE prima della crisi finanziaria hanno messo gli
imprenditori europei in una posizione migliore per recuperare terreno grazie
all'innovazione. Tuttavia, il persistente sottoinvestimento nell'innovazione da
parte delle imprese, rispetto alla situazione dei nostri principali competitori,
è chiaramente un punto debole che si dovrà affrontare, anche mediante
un rinnovato sostegno pubblico a società innovative, come ad esempio
l'iniziativa sui mercati pilota (Lead Markets Initiative, cfr.  IP/08/12)
che stimola la domanda di mercato per nuovi prodotti e servizi. 
Ulteriori conclusioni possono essere tratte dalla relazione sui progressi
nell'innovazione che è stata pubblicata parallelamente al quadro europeo di
valutazione e presenta analisi di esperti indipendenti quanto agli sviluppi
registrati nelle politiche nazionali e nella governance in materia di
innovazione, sulla base delle relazioni per paese elaborate da esperti
indipendenti e disponibili sul sito internet dell'iniziativa PRO INNO. Ne emerge
una tendenza a sostenere l'avvio di nuove aziende innovative e strategie volte
ad affrontare nuove sfide, come il cambiamento climatico e la produttività
delle risorse. 
La Commissione europea farà riferimento alle conclusioni di queste
relazioni per valutare il successo delle attuali politiche in materia di
innovazione e identificare le priorità future. 
Contesto:
Commissionati dalla Direzione generale "Imprese e Industria" della
Commissione europea, il quadro europeo di valutazione è elaborato dal
Maastricht Economic and social Research and training centre on Innovation and
Technology (UNU-MERIT), mentre la relazione sui progressi nell'innovazione
è elaborata da un consorzio di esperti sotto la guida dell'università
di Atene e del gruppo Technopolis.
Il testo integrale delle relazioni è consultabile all'indirizzo:
http://www.proinno-europe.eu/metricsPer ulteriori informazioni, cfr. MEMO/09/18,
IP/09/92,
MEMO/09/19
IP/09/92
Bruxelles, 22 gennaio 2009Lo Spazio europeo della ricerca diventa
più attrattivo ma l'intensità della R&amp;S dell'UE stagna. Non è
questo il momento di rallentare gli sforzi!La relazione, pubblicata oggi, contenente le cifre
principali per il 2008 nel campo della scienza, della tecnologia e della
competitività (ST&amp;C), offre per la prima volta uno sguardo d'insieme
sui progressi realizzati tra il 2000 e il 2006 negli investimenti in R&amp;S
nell'UE e nella realizzazione dello Spazio europeo della ricerca (SER). La
relazione indica che il numero di ricercatori in Europa sta crescendo e che l'UE
attira sempre più ricercatori stranieri e investimenti privati nella
R&amp;S provenienti dagli Stati Uniti. Tuttavia, la stagnazione all'1,84%
dell'intensità R&amp;S (spesa nel campo della R&amp;S in percentuale del
PIL) nell'Europa dei 27 mina l'aspirazione dell'UE a diventare una società
basata sulla conoscenza che sia competitiva su scala mondiale. Nonostante molti
Stati membri abbiano migliorato l'efficienza dei propri sistemi di ricerca e
abbiano aumentato gli investimenti nel settore, l'UE è ancora ben lontana
dal raggiungimento dell'obiettivo di Lisbona di investire il 3% del PIL nella
R&amp;S. Le prestazioni dell'UE sono ostacolate da una costante insufficienza di
investimenti privati nella R&amp;S, dovuta ad una struttura industriale in cui
il comparto dell'high tech è più ridotto nell'Unione europea rispetto
agli Stati Uniti. Il quadro di valutazione dell'innovazione per il 2008,
anch'esso pubblicato oggi, fornisce maggiori dettagli circa il rendimento
dell'UE in materia di innovazione. Entrambe le relazioni mettono in luce la
necessità per l'UE di cambiare la propria struttura industriale, di puntare
di più sull'innovazione e di fare un maggiore e migliore uso della
R&amp;S.
Nel commentare entrambe le relazioni, il commissario europeo per la scienza e
la ricerca, Janez Potočnik e il vicepresidente della Commissione e
responsabile per l’industria e le imprese, Günter Verheugen, hanno
dichiarato: "Dato il contesto della crisi attuale, non è questo il
momento di rallentare gli sforzi in materia di investimenti nella ricerca e
nell'innovazione. Tutto ciò è vitale se vogliamo che l'Europa esca
rafforzata dalla crisi e se vogliamo che affronti le sfide poste dai cambiamenti
climatici e dalla globalizzazione. L'Unione europea può contare su una
miriade di punti di forza, specialmente su uno Spazio europeo della ricerca
sempre più attrattivo e su risultati nel campo dell'innovazione che sono in
continuo miglioramento. Ma c'è ancora molto lavoro da fare, in particolare
per incentivare gli investimenti delle imprese, che restano relativamente
ridotti. Le iniziative della Commissione tese a migliorare l'efficienza della
ricerca nell'Unione europea, a stimolare l'innovazione e a sviluppare mercati
high tech mettono l'UE sulla buona strada.
Le principali conclusioni della relazione sulla ST&amp;C per il 2008 mostrano
che:
1. In un mondo globalizzato, la ricerca costituisce un elemento strategico
per la competitività
Attori importanti sono emersi sulla scena della S&amp;T, in particolar modo
in Asia. La conoscenza si distribuisce in maniera sempre più uniforme, e
l'UE ne detiene oggi una parte inferiore al 25%. È necessario che lo Spazio
europeo della ricerca diventi più attrattivo, più aperto e più
competitivo sul piano mondiale.
2. Complessivamente, l'intensità della R&amp;S nella UE è in
fase di ristagno, ma ciò nasconde differenze a livello nazionale
Tra il 2000 e il 2006 tutti gli Stati membri hanno aumentato la loro spesa in
R&amp;S, il che dimostra il loro impegno a perseguire gli obiettivi della
strategia di Lisbona. Tuttavia, il tasso di crescita del PIL è rimasto
immutato durante lo stesso periodo, e ciò ha fatto sì che dal 2005
l'intensità della R&amp;S si situi attorno
all'1,84%[1]. Tra il 2000 e il
2006, l'intensità R&amp;S ha registrato un aumento in 17 Stati membri, in
particolare tra quelli che stanno recuperando il ritardo accumulato
nell'intensificazione della conoscenza. In 10 paesi, però, che da soli
rappresentano il 47% del PIL dell'Unione europea, si è registrata
un'inversione di tendenza. Il Giappone e la Corea hanno aumentato la propria
intensità R&amp;S passando, rispettivamente, dal 3,04% al 3,39% e dal 2,39%
al 3,23%, e la Cina sta recuperando velocemente, passando dallo 0,90%
all'1,42%.
3. L'intensità degli investimenti del settore privato è ancora
troppo debole
La ragione principale della differenza dell'intensità R&amp;S tra l'UE e
i suoi concorrenti risiede negli investimenti in R&amp;S effettuati dal settore
privato che, se tra il 2000 e il 2005 sono diminuiti nella UE, hanno invece
hanno registrato un aumento sostanziale negli Stati Uniti, in Giappone e in
Cina. Ciò è dovuto principalmente alla dimensione ridotta del settore
high tech che nella UE fa uso intensivo della ricerca. La costruzione di
un'economia largamente basata sulla conoscenza richiede cambiamenti strutturali
a favore di una più forte intensità R&amp;S tra i vari settori e
necessita di una maggiore presenza del comparto high tech nell'economia dell'UE.
Ciò implica la presenza di un contesto che favorisca lo sviluppo delle PMI
ad alta tecnologia e a crescita rapida, lo sviluppo di mercati favorevoli
all'innovazione e una riduzione dei costi dei brevetti in seno alla UE. 
4. Eccellenza nella ricerca: un numero crescente di ricercatori ma una
capacità di sfruttare le conoscenze ancora troppo bassa rispetto a quella
dei concorrenti
Dal 2000 il numero di ricercatori è aumentato in maniera esponenziale
nell'UE rispetto agli Stati Uniti e al Giappone, sebbene la loro percentuale tra
la popolazione attiva sia ancora inferiore. Relativamente alla ricerca, l'UE
rimane il primo produttore mondiale di conoscenze scientifiche (misurato dalle
pubblicazioni), mentre contribuisce meno degli Stati Uniti a pubblicazioni a
forte impatto. 
5. Maggiore attrazione per gli investimenti stranieri e i professionisti
della S&amp;T 
Nonostante l'affermarsi dell'Asia quale nuovo polo R&amp;S, l'UE ha
continuato ad attrarre un numero crescente di investimenti privati nel settore.
Nel 2005, le società affiliate agli Stati Uniti realizzavano il 62,5% dei
loro investimenti in R&amp;S nella UE, a fronte di 3,3% effettuati in Cina. L'UE
ha continuato ad attrarre anche un numero crescente di professionisti della
S&amp;T provenienti dai paesi terzi.
Per maggiori informazioni si vedano
Relazione completa sulle cifre principali per il 2008 nel campo della
scienza, della tecnologia e della competitività (ST&amp;C):
http://ec.europa.eu/research/era/
Relazione completa sul quadro di valutazione dell'innovazione per il
2008:
http://ec.europa.eu/research/era/Cfr. inoltre MEMO/09/19
+ IP/09/112
+ MEMO/09/18
[1] Dati provvisori per il
2007: 1,83%
IP/09/131
Bruxelles, 28 gennaio 2009Migliore regolamentazione: un esempio di
successo europeoIl riesame strategico concernente l'iniziativa
Migliore regolamentazione nell'Unione europea presentato oggi dalla Commissione
europea indica che il miglioramento della regolamentazione è una componente
essenziale della risposta dell'Europa alla crisi economica e finanziaria. Il
riesame evidenzia come i cittadini e le imprese, in particolare le piccole e
medie imprese (PMI), beneficino già di misure semplificate e di risparmi
sui costi amministrativi. Grazie a una semplificazione radicale è stata
finora proposta l'abrogazione di circa 1 300 strumenti giuridici, pari
a circa il 10% dell'acquis comunitario, l'equivalente di 7 800 pagine di
Gazzetta ufficiale. Le misure in materia di riduzione degli oneri amministrativi
già presentate o previste configurano un risparmio di oltre 30 miliardi di
euro. La proposta odierna in materia di IVA comporta da sola un risparmio di
18 miliardi di euro. Il buon esempio dato dalla Commissione in materia di
riduzione degli oneri amministrativi ha ispirato la maggior parte degli Stati
membri, 21 dei quali hanno predisposto a livello nazionale ambiziosi programmi
nazionali volti a ridurre gli oneri amministrativi. La Commissione
continuerà inoltre a migliorare la qualità di tutta la nuova
legislazione da essa elaborata ottimizzando le sue valutazioni d'impatto.
Ciò avverrà rafforzando l'aspetto del controllo di sussidiarietà,
migliorando la consultazione degli interessati e valutando con più
accuratezza gli impatti ad esempio a livello di PMI, oneri amministrativi,
diritti fondamentali, consumatori e regioni. 
Il presidente della Commissione europea, José Manuel Barroso, ha
affermato: "La riduzione degli oneri amministrativi proposta dalla
Commissione è un elemento essenziale dell'iniziativa europea per la
ripresa. I tempi cambiano. La normativa deve essere più dinamica, non
può rimanere statica. Essa si deve adattare alle nuove situazioni e alle
nuove esigenze. Migliorando la consultazione degli interessati, facendo leva su
una migliore valutazione d'impatto e riducendo gli oneri amministrativi possiamo
rendere la normativa europea ancora più efficace e user-friendly. La
Commissione sta producendo risultati concreti. Mi auguro che nei prossimi mesi
gli Stati membri e il Parlamento europeo si associno alla dinamica da noi
avviata e facciano anch'essi la loro parte".
A sua volta il Vicepresidente Günter Verheugen ha affermato: “A
quattro anni dal suo avvio, la strategia in materia di migliore regolamentazione
ha dimostrato di essere un successo. Abbiamo già raggiunto risultati di
tutto rispetto e intendiamo andare ben oltre entro la fine di quest'anno. La
migliore regolamentazione – vale a dire regolamentare laddove necessario,
mantenendo però al minimo indispensabile gli oneri che gravano sulle
imprese e sui cittadini – deve rimanere una parte essenziale della nostra
risposta alle attuali difficoltà economiche”. 
La semplificazione radicale della
normativa UE è proseguita nel 2008
L'intervento di semplificazione e codificazione della legislazione avviato
dall'attuale Commissione determinerà, previa l'approvazione del Consiglio e
del Parlamento europeo, una riduzione di quasi il 10% dell'acquis normativo
comunitario – un taglio pari a circa 1 300 strumenti giuridici e a
7 800 pagine di Gazzetta ufficiale.  Vi è spazio però per
semplificare ancora di più e nel 2009 la Commissione proporrà 33 nuove
iniziative. In seguito a un esame della legislazione UE altre 81 azioni
potrebbero essere inserite in future attività di semplificazione. In tal
modo la prossima Commissione dovrebbe essere in grado di completare l'esercizio
di semplificazione.
Per ulteriori informazioni si rinvia al MEMO/09/31
Ridurre quanto più celermente possibile gli oneri
amministrativi
Dalla presentazione della proposta della Commissione europea volta a ridurre
del 25% entro il 2012 gli oneri amministrativi che gravano sulle imprese nell'UE
e a coinvolgere in tale iniziativa anche gli Stati membri, il numero di Stati
membri che hanno fissato analoghi obiettivi nazionali di riduzione è
aumentato notevolmente passando da 7 nel 2006, a 14 nel 2007 e a 21 nel 2008.Nel 2007 e nel 2008 la Commissione ha presentato 21 Azioni rapide
(Fast Track Actions - FTA) che rappresentano un risparmio
stimato di oltre 2,3  miliardi di euro per le imprese dell'UE. Si sono inoltre
poste la basi per proposte della Commissione che comportano riduzioni dei costi
su grande scala. Oggi la Commissione ha adottato una proposta in merito a una
revisione ambiziosa della direttiva sull'IVA per rimuovere le barriere
che si frappongono alla fatturazione elettronica. A medio termine il potenziale
di riduzione annuale di tali barriere potrebbe essere addirittura dell'ordine di
18 miliardi di euro. Per quanto concerne il diritto societario la Commissione
intende proporre di consentire agli Stati membri di escludere le microimprese
dal campo di applicazione delle direttive UE contabili: ciò potrebbe
tradursi in ulteriori risparmi per 7 miliardi di euro. A queste direttive si sta
applicando in modo generalizzato il principio " pensare anzitutto in piccolo"
(Think small first) al fine di adeguare il sistema alle esigenze delle
PMI. 
Per ulteriori informazioni si rinvia al MEMO/09/30
Per
ulteriori informazioni (Segretariato generale)
Per
ulteriori informazioni (DG imprese)
Per ulteriori informazioni sulla fatturazione elettronica si rinvia all'IP/09/132
IP/09/138
Bruxelles, 28 gennaio 2009Aiuti di Stato: la Commissione prolunga fino
al 2012 le regole attuali in materia di sostegno all'industria
cinematograficaLa Commissione europea ha adottato oggi una
Comunicazione che estende fino al 31 dicembre 2012 la validità dei criteri
per valutare gli aiuti di Stato destinati alla produzione cinematografica e
audiovisiva. Tali criteri esposti in una Comunicazione della Commissione del
2001 servono alla Commissione per approvare i regimi di sostegno nazionali,
regionali e locali per l'industria cinematografica in forza delle norme UE sugli
aiuti di Stato. La Comunicazione identifica anche diverse tendenze di cui si
dovrà probabilmente tener conto in una futura comunicazione sul cinema.
Nell'UE si spendono annualmente circa 1,6 miliardi EUR in qualità di
sostegno nazionale alla cinematografia.
Il Commissario Neelie Kroes, responsabile per la concorrenza, ha affermato:
"Il cinema europeo è uno dei fondamenti dell'espressione culturale europea.
La sua importanza è riconosciuta dalle regole UE in materia di concorrenza
e, in particolare, da quelle che disciplinano gli aiuti di Stato. Con questa
estensione della Comunicazione sul cinema sono lieto di poter continuare ad
approvare il sostegno che gli Stati membri danno all'industria cinematografica
europea. Gli strumenti da noi varati sono la prova del fatto che concorrenza e
cultura possono convivere e addirittura rafforzarsi reciprocamente."
"Il grande successo del miglior film europeo del 2008, l'italiano "Gomorra",
conferma la vitalità del cinema europeo che miete riconoscimenti anche al
di fuori dell'Europa" ha affermato Viviane Reding, Commissario UE responsabile
per i media, "I creatori europei per potersi esprimere hanno bisogno di un
contesto stabile per l'industria cinematografica. Questo è il motivo per
cui riconfermiamo oggi per altri tre anni l'attuale strategia della Commissione
in relazione agli aiuti di Stato destinati all'industria cinematografica.
L'industria audiovisiva europea si trova ad affrontare nuove sfide sui mercati
in rapida evoluzione. Questo è il motivo per cui dobbiamo avviare un
dibattito sul modo per trasformare queste sfide in opportunità, in
particolare per quanto concerne un miglior uso della dimensione « Mercato
interno » guardando anche a quanto succede fuori dai confini dell'Europa.
La recente proposta della Commissione relativa a MEDIA Mundus, un programma di
cooperazione tra gli operatori del settore cinematografico europeo e quelli dei
paesi emergenti, va in questa direzione" (cfr. IP/09/26).
Con la decisione odierna la Commissione continuerà, fino al
31 dicembre 2012, ad applicare i criteri della Comunicazione sul cinema del
2001 (cfr. IP/01/1326)
per determinare la compatibilità dei regimi di aiuti degli Stati membri con
le disposizioni del trattato CE in materia di aiuti di Stato. Questi criteri
erano stati precedentemente estesi nel 2004 e nel 2007 (cfr. IP/04/343
e IP/07/820).
Le tendenze più recenti identificate nella Comunicazione odierna
comprendono il sostegno ad aspetti diversi dalla produzione cinematografica e
televisiva (come ad esempio la distribuzione cinematografica e la proiezione
digitale), un maggior numero di regimi regionali di sostegno al settore
cinematografico, nonché la concorrenza tra alcuni Stati membri nell'uso
degli aiuti di Stato per attirare investimenti dall'estero da grandi
società produttrici, essenzialmente statunitensi. Queste tendenze
potrebbero portare, col tempo, a un raffinamento dei criteri che si applicano
agli aiuti di Stato. Trattandosi però di questioni complesse la Commissione
desidera riflettere sulla questione assieme agli Stati membri, agli organismi a
sostegno della produzione cinematografica e all'industria cinematografica
europea.
Contesto
La Comunicazione sul cinema del 2001 ha definito quattro criteri specifici di
compatibilità in base ai quali gli aiuti alla produzione di film per il
cinema e la TV possono essere approvati quali aiuti destinati a promuovere la
cultura ai sensi dell'articolo 87, paragrafo 3, lettera d) del trattato CE,
ferma restando la prescritta ottemperanza al rispetto del criterio di
legalità. Detti criteri sono:gli aiuti riguardano un prodotto culturale;
il produttore dev'essere libero di spendere almeno il 20% del bilancio
del film in altri Stati membri senza subire riduzioni della sovvenzione
prevista dal regime quale conseguenza dell'obbligo eventualmente imposto di
territorializzazione della spesa;
in linea di massima, l'intensità degli aiuti dev'essere limitata al
50% del bilancio di produzione, fatta eccezione per i film difficili e con
risorse finanziarie modeste e
non sono consentiti ulteriori aiuti a specifiche attività
cinematografiche.La validità di questi criteri doveva giungere
a scadenza il 31 dicembre 2009. In seguito a una consultazione pubblica nel
merito lanciata nell'ottobre 2008 (cfr. IP/08/1580)
la Commissione ha deciso oggi di estenderne la validità fino al 31 dicembre
2012.
L'UE sostiene di per sé il settore cinematografico europeo mediante il
programma MEDIA 2007 che destina, per il periodo 2007-2013, 755 Mio EUR per la
formazione nonché per lo sviluppo e la distribuzione dei film europei oltre
frontiera (cfr. IP/07/169).
9 film europei su 10 sono proiettati fuori dei loro paesi di produzione grazie
al sostegno di MEDIA.
Per ulteriori informazioni, vedasi MEMO/09/33.
IP/09/182
Bruxelles, 29 gennaio 2009Venti Stati membri non applicano ancora la
normativa comunitaria che promuove l’efficienza
energeticaLa Commissione ha inviato oggi un parere motivato a
venti Stati membri che non hanno ancora comunicato il recepimento della
direttiva sui servizi
energetici[1]. La
direttiva è volta a rafforzare e a migliorare l’efficienza degli usi
finali dell’energia istituendo un quadro per la regolamentazione degli
incentivi e dei servizi energetici.
Nonostante una lettera di costituzione in mora sia stata inviata agli Stati
membri interessati nel luglio 2008, questi non hanno ancora informato la
Commissione del pieno recepimento della direttiva nella legislazione nazionale.
La Commissione ha pertanto avviato la seconda fase del procedimento di
infrazione nei confronti di Belgio, Bulgaria, Cipro, Repubblica ceca, Finlandia,
Germania, Grecia, Ungheria, Irlanda, Lettonia, Lituania, Lussemburgo, Paesi
Bassi, Polonia, Portogallo, Romania, Slovenia, Slovacchia, Svezia e il Regno
Unito.
La direttiva istituisce un quadro nell’ambito del quale gli Stati
membri possono creare un contesto imprenditoriale e un’infrastruttura
favorevoli all’efficienza energetica in tutti i settori
dell’economia. La direttiva si applica infatti alla costruzione, ai
trasporti, all’agricoltura e all’industria. Essa pone inoltre le
condizioni per lo sviluppo e la promozione di un mercato dei servizi energetici
e per l’elaborazione di altre misure di miglioramento
dell’efficienza energetica esaminando il ruolo dei distributori di
energia, il finanziamento del risparmio energetico, il ruolo esemplare del
settore pubblico e l’importanza della disponibilità
dell’informazione.
L’impegno degli Stati membri a perseguire l’efficienza energetica
a livello politico deve essere confermato da un’azione legislativa a
livello nazionale.
[1]	Direttiva 2006/32/CE del
Parlamento europeo e del Consiglio, del 5 aprile 2005, concernente
l’efficienza degli usi finali dell’energia e i servizi energetici e
recante abrogazione della direttiva 93/76/CEE del Consiglio.
IP/09/190
Bruxelles, 29 gennaio 2009Consumatori: l'UE intende vietare il
dimetilfumarato (DMF) nei prodotti di consumo quali poltrone e
scarpeL'uso del biocida (DMF) dimetilfumarato – che
ha causato gravi lesioni allergiche a centinaia di consumatori a causa della sua
presenza in prodotti di consumo corrente quali poltrone e scarpe – appare
destinato ad essere vietato in tutta l'UE. In data odierna gli Stati membri
hanno votato a favore di un progetto di decisione della Commissione europea
volta ad assicurare che i prodotti di consumo, quali mobili di pelle o
calzature, contenenti questo prodotto altamente sensibilizzante non siano
immessi sul mercato nell'UE. Se già presenti sul mercato questi prodotti
dovrebbero essere oggetto di ritiro e richiamo tempestivi. In paesi quali la
Francia, la Finlandia, la Polonia, la Svezia e il Regno Unito i consumatori
esposti a prodotti contenenti DMF hanno avuto gravi problemi sanitari che vanno
da prurito cutaneo a irritazione, arrossamenti, ustioni e, in certi casi, gravi
difficoltà respiratorie. Il progetto di decisione della Commissione si
prefigge l'adozione su scala UE di una misura di emergenza nelle more
dell'adozione di una soluzione normativa più durevole. In seguito alla
votazione odierna il progetto di decisione della Commissione verrà
sottoposto per consultazione al Parlamento europeo prima di passare al collegio
dei commissari per l'approvazione finale.
Meglena Kuneva, commissario UE responsabile per i consumatori, ha affermato:
"Quando si tratta della sicurezza non ci possono essere compromessi. Sono lieta
di constatare che il sistema RAPEX funziona bene ed assicura che prodotti
pericolosi contenenti DMF siano celermente ritirati dal mercato. Dobbiamo
però andare oltre e varare con urgenza una misura UE per affrontare il
problema alla fonte. Un divieto su scala UE dell'uso di DMF in tutti i beni di
consumo è destinato a eliminare i gravi rischi sanitari che esso comporta e
in particolare le gravi reazioni allergiche riportate da certi consumatori
esposti a questa sostanza chimica per il solo fatto di usare quotidianamente
prodotti in pelle."
I rischi legati al DMF
Il dimetilfumarato (DMF) è usato dai fabbricanti quale biocida per
eliminare le muffe che possono causare il deterioramento degli articoli di
mobilio o delle calzature in pelle durante l'immagazzinamento e il trasporto in
climi umidi. Confezionato in sacchetti che di solito sono applicati all'interno
dei mobili o inseriti nelle scatole delle scarpe il DMF evapora e impregna il
cuoio proteggendolo dalle muffe. È risultato però che questo prodotto
ha gravi conseguenze per i consumatori che vi sono venuti a contatto. 
Il DMF penetra attraverso gli indumenti e arriva alla pelle dei
consumatori[1] causando
dolorose dermatiti. Il fatto che in casi gravi sia particolarmente difficile la
cura accresce ulteriormente il danno causato dal prodotto. La presenza di DMF
costituisce quindi un grave rischio.
Questa sostanza chimica pericolosa ha iniziato a suscitare preoccupazione
quando è iniziato a pervenire un numero elevato di notifiche dalle
autorità degli Stati membri tramite il sistema di allarme rapido per i
prodotti di consumo pericolosi diversi dagli alimenti (RAPEX).
Le notifiche riguardavano poltrone, divani e scarpe e i test clinici hanno
confermato che le dermatiti riportate dai consumatori venuti a contatto con
questi prodotti erano causate dal
DMF[2]. La Francia e il Belgio
hanno adottato quindi divieti su scala nazionale e la Spagna si prepara a fare
altrettanto. La nuova decisione concordata oggi coprirà tutti gli Stati
membri.
Le norme attuali 
Il DMF è già vietato nella fabbricazione di beni all'interno
dell'UE poiché i prodotti biocidi contenenti DMF non sono autorizzati in
forza della direttiva sui biocidi (direttiva 98/8/CE). Tuttavia fabbricanti siti
al di fuori dell'UE possono usare questi biocidi non autorizzati e quindi
esportare i loro prodotti nell'UE. La decisione odierna protegge pertanto i
consumatori dell'UE dal rischio costituito dal DMF contenuto in prodotti
importati analogamente a quanto avviene per la protezione all'interno
dell'UE.
Misure recenti introdotte dagli Stati membri 
Nel dicembre 2008 la Francia ha adottato un
decreto[3] che vieta per un
anno l'importazione e l'immissione sul mercato di divani, poltrone e calzature
contenenti DMF. Il decreto francese prescrive inoltre il richiamo di tutti
questi prodotti contenenti in modo visibile tale sostanza o la cui confezione
contiene in modo visibile il DMF. Nel gennaio 2009 il Belgio ha emanato un
decreto[4] che vieta
l'immissione sul mercato di tutti gli articoli e i prodotti contenenti DMF. La
Spagna sta contemplando l'introduzione di un'analoga misura.
Contesto - RAPEX
RAPEX è il sistema UE di allarme rapido per i prodotti di consumo
pericolosi diversi dagli alimenti ed assicura uno scambio rapido di informazioni
tra gli Stati membri e la Commissione al fine di evitare la commercializzazione
o l'uso di prodotti che presentano un grave rischio per la salute e la sicurezza
dei consumatori. 
Per ulteriori informazioni:
http://ec.europa.eu/consumers/safety/rapex/index_en.htm
[1] 	Williams JDL, et al
(2008) An outbreak of furniture dermatitis in the U.K. . British Journal of
Dermatology 159: 233-234.
[2] 	Rantanen T (2008) The
cause of the Chinese sofa/chair dermatitis epidemic is likely to be contact
allergy to dimethylfumarate, a novel potent contact sensitizer. Concise
communication. British Journal of Dermatology 159: 218-221.
[3]	Ministero dell'economia,
dell'industria e dello sviluppo, decreto del 4 dicembre 2008 che sospende
l'immissione sul mercato di divani, poltrone e calzature contenenti DMF.
Gazzetta ufficiale francese, 10 dicembre 2008, atto 17/ 108.
[4]	Il ministro della salute
pubblica e il ministro per la protezione dei consumatori, decreto ministeriale
riguardante il divieto di commercializzazione di articoli e prodotti contenenti
DMF, gazzetta ufficiale belga, 12.1.2009
IP/09/191
Bruxelles, 30 gennaio 2009Annunciati i vincitori del secondo concorso
per giovani traduttori dell’UEUna nuova generazione di giovani traduttori
riceverà il premio per la migliore traduzione dalle mani del Commissario
europeo per il Multilinguismo, Leonard Orban, durante una cerimonia che si
svolgerà in aprile a Bruxelles. I nomi dei 27 vincitori del concorso
‘Juvenes Translatores’ organizzato dalla Commissione europea
verranno pubblicati oggi sul sito http://europa.eu/languages/it/home
insieme alle traduzioni premiate. 
"Sono felice per l’entusiasmo con cui le scuole di tutta Europa hanno
accolto il concorso", ha commentato Orban, secondo il quale "grazie a questo
concorso gli studenti hanno potuto mettere alla prova le conoscenze linguistiche
acquisite a scuola e avuto l’opportunità di entrare nei panni di un
professionista della traduzione".
Le impressioni del Commissario Orban sono confermate dall'aumento delle
iscrizioni al concorso e dai risultati di un sondaggio online cui hanno
partecipato i docenti delle scuole selezionate per partecipare: la quasi
totalità degli insegnanti (il 99%) reiscriverebbe infatti la propria scuola
al concorso, mentre l’86% giudica adeguata la lunghezza e la
difficoltà dei testi proposti (opinione che trova peraltro riscontro
nell’ottimo livello delle traduzioni). 
Le prove di traduzione per il concorso ‘Juvenes Translatores’
(“giovani traduttori” in latino) sono state valutate da una giuria
composta da traduttori e revisori professionisti della  Direzione generale della
Traduzione (DGT) della Commissione europea, che sono rimasti favorevolmente
impressionati dal livello elevato degli elaborati, testimoniato anche dal fatto
che uno studente su dieci ha raggiunto il punteggio massimo. 
Le traduzioni sono state valutate in forma anonima da traduttori di lingua
materna corrispondente a quella verso la quale era tradotto il testo. Un
compitato presieduto dal Direttore generale della DGT ha poi selezionato la
migliore traduzione per ciascuno Stato membro.
I 27 vincitori, provenienti da scuole secondarie superiori di tutta
l’Europa, verranno premiati con un viaggio di tre giorni a Bruxelles
insieme ad un accompagnatore adulto, dove il 3 aprile si svolgerà una
speciale cerimonia durante la quale oltre al premio verrà loro consegnato
un certificato. 
A questa seconda edizione del concorso, svoltasi simultaneamente il 27
novembre 2008 in tutti gli Stati membri sotto la supervisione delle scuole
stesse, hanno partecipato 2247 studenti in rappresentanza di 593 istituti di
tutta l’UE. I candidati avevano due ore per tradurre un testo incentrato
sul multilinguismo da una delle 23 lingue ufficiali dell’UE verso una
lingua ufficiale di propria scelta. La Commissione ha ricevuto traduzioni verso
e da tutte le lingue ufficiali dell'Unione, per un totale di 147 combinazioni
linguistiche.
Ecco i nomi degli studenti vincenti (insieme alla combinazione linguistica
scelta) e dei loro istituti:PAESESTUDENTESCUOLAAustriaMona Schönauer
(FR-DE)[1]Akademisches Gymnasium, GrazBelgioLaetitia Lév&#234;que (EN-FR)Institut Saint-Ferdinand, JemappesBulgariaС&#1090;е&#1092;ани
&#1061;анд&#1078;ийска
(EN-BG)164 ги&#1084;нази&#1103; с
п&#1088;еподаване
на испански
език ‘Миге&#1083;
де
Се&#1088;ван&#1090;ес’,
Со&#1092;и&#1103;CiproAndreas Andreou (EN-EL)High school of Solea, NicosiaDanimarcaJulie Carina Trasbo Jelgren (EN-DA)Roskilde Katedralskole, RoskildeEstoniaKairi Kangro (EN-ET)Hugo Treffneri Gümnaasium, TartuFinlandiaTytti Rinkari (EN-FI)Tammerkosken lukio, TampereFranciaFabian Schmidt (FR-DE)Lycée Bartholdi, ColmarGermaniaAnika Richter (EN-DE)Salzmannschule Schnepfenthal Staatliches Spezialgymnasium für
Sprachen, Waltershausen- SchnepfenthalGreciaΜΑΡ&#921;Α
ΑΡ&#925;ΑΟ&#933;ΤΑ&#922; (EN-EL)5th High School of Iraklion, IraklionIrlandaMarian Madden (FR-EN)Coláiste Chiaráin, LimerickItaliaRiccardo Gasparetto Stori (EN-IT)Liceo ‘Leopardi-Majorana’, PordenoneLettoniaAgnija Lāce (EN-LV)Rīgas 85. vidusskola, RīgaLituaniaJulius Juodakis (DE-LT)Vilniaus Mykolo Biržiškos gimnazija, VilniusLussemburgoNina Hentzen (FR-DE)Lycée Aline Mayrisch, LussemburgoMaltaPaula Schembri (MT-EN)Junior College, L-ImsidaPaesi BassiFrancien Homan (EN-NL)Maartenscollege Haren, GroningenPoloniaWeronika Danecka (EN-PL)VIII Liceum Ogólnoształc&#261;ce im. A. Asnyka w Łodzi,
Łódź / łódzkiePortogalloLuis Filipe Machado Costa (EN-PT)Colégio Nossa Senhora da Assunç&#227;o, AnadiaRepubblica cecaLudvík Pouzar (EN-CS)Gymnázium, České BudějoviceRomaniaRaluca Maria Ionescu (EN-RO)Grup Scolar ‘Ferdinand I’, Curtea de ArgesSlovacchiaKassova Frederika (FR-SK)Gymnazium Ivana Bellu, HandlovaSloveniaMaša Klemenčič (EN-SL)Gimnazija Poljane, LubianaSpagnaSamuel Darriba Real (EN-ES)IES Nosa Señora dos Ollos Grandes, LugoSveziaOskar Lindbom (FR-SV)Rosendalsgymnasiet, Uppsala HusargatanRegno UnitoSabrina Vashisht (FR-EN)North London Collegiate School, EdgwareUngheriaAnna Matei (EN-HU)Madách Imre Gimnázium, BudapestPer maggiori informazioni: 
Concorso di traduzione: sito web 
http://europa.eu/languages/it/homeCarta geografica delle città di provenienza dei vincitori: 
http://ec.europa.eu/translation/contest/press_en.htm
DG Traduzione: 
http://ec.europa.eu/dgs/translation/Le lingue nell’UE 
http://europa.eu/languages/
[1] EN: inglese; FR:
francese; DE: tedesco; ES: spagnolo; IT: italiano; NL: neerlandese; PT:
portoghese; EL: greco; PL: polacco; RO: rumeno; SV: svedese; FI: finnico; DA:
danese; BG: bulgaro; CS: ceco; HU: ungherese; SL: sloveno; SK: slovacco; LT:
lituano; ET: estone; LV: lettone; MT: maltese
IP/09/195
Bruxelles, 30 gennaio 2009Volete sapere quali sono le nuove tematiche
all'ordine del giorno nell'agenda dell'UE?La Commissione europea ha avviato l'UE Calendar, un
nuovo strumento via internet che consente a persone di tutto il mondo di
scoprire cosa vi sarà sull'agenda delle istituzioni europee nel prossimo
futuro.
"L'UE Calendar" dà ai giornalisti degli Stati membri accesso alle stesse
informazioni che ricevono i giornalisti accreditati a Bruxelles. Anche il
pubblico, ovviamente, può consultarle. Si tratta di un esempio eccellente
di "diffusione capillare" ha affermato Margot Wallström, vicepresidente
della Commissione, responsabile per le relazioni istituzionali e la strategia
della comunicazione.
L'UE Calendar è uno strumento web che intende aiutare i giornalisti e i
professionisti dell'informazione a raccapezzarsi all'interno del continuo flusso
di informazioni disponibili sulle questioni legate all'UE. Si tratta di un punto
di accesso privilegiato per reperire pre-informazioni (testi, link e immagini)
sulla legislazione di imminente approvazione, sulle azioni e gli eventi in
preparazione o organizzati dalle istituzioni UE.
Tutte queste informazioni sono reperibili con soltanto 3 click del mouse:un calendario delle azioni e degli eventi imminenti (settimanale, mensile e
semestrale);
una breve informazione su ciascun evento (luogo, data, persone da
contattare, sintesi del contenuto);
immagini, video e/o siti web specifici che forniscono informazioni
approfondite.Date un'occhiata all'EU Calendar all'indirizzo: http://europa.eu/eucalendar/
IP/09/196
Bruxelles, 30 gennaio 2009La Commissione europea raddoppia la
copertura audiovisiva di eventi ed altri servizi sui
mediaEbS+, una nuova integrazione al servizio Europe by
Satellite (EbS) è stata avviata a gennaio per fornire ai giornalisti e ad
altri utilizzatori di tutto il mondo una maggiore quantità di contenuti
audiovisivi legali all'UE. Il vicepresidente della Commissione, Margot
Wallström, ha affermato "Raddoppiando la capacità aumentiamo la
trasparenza nell'UE e intensifichiamo la copertura mediatica sulle questioni che
interessano l'UE."
EbS assicura una copertura di qualità professionale, aggiornata e
gratuita delle notizie riguardanti l'UE per gli operatori mediatici di tutto il
mondo. Il sistema è anche aperto al pubblico.
EbS offre trasmissioni in diretta di eventi UE e reportage completi in ben 23
lingue via satellite digitale e webstreaming dal vivo. Fornisce inoltre
materiale d'archivio (memoclip), banche d'immagini, infoclip e servizi
audiovisivi preregistrati (VNR).
Sito web:
http://ec.europa.eu/ebs
IP/09/202
Bruxelles, 2 febbraio 2009Consumatori: energia, banche e trasporti
urbani non rispondono alle aspettative dei
consumatoriTre ambiti di servizi che rivestono una reale
importanza per i cittadini – energia, banche e trasporti (treni, autobus e
tram) – creano il maggior numero di problemi per i consumatori,
conformemente a quanto si evince da una nuova relazione UE pubblicata oggi dalla
Commissione europea. La 2a relazione
annuale dell'UE consacrata alla Pagella dei mercati dei beni al consumo passa in
rassegna più di 20 settori di prodotti e servizi (tra cui alimenti,
indumenti, calzature, servizi finanziari, energia e telecomunicazioni) alla luce
di 5 indicatori attinenti ai consumatori – prezzi, cambio del fornitore,
soddisfazione, reclami e sicurezza. L'obiettivo è identificare i casi in
cui i mercati presentano un rischio elevato di cattivo funzionamento per i
consumatori. Le condizioni presenti sul mercato al dettaglio
dell'elettricità saranno oggetto nel 2009 di un'analisi di mercato
approfondita ad opera della Commissione. 
Meglena Kuneva, Commissario UE responsabile per i consumatori ha affermato:
"Sono preoccupata per il fatto che questi tre settori di servizi che rivestono
un ruolo centrale nella vita dei cittadini abbiano una performance scadente alla
luce di una serie di indicatori di consumo fondamentali su scala UE. Per la sua
importanza nel bilancio di base delle famiglie, ho deciso di fare del mercato al
dettaglio dell'elettricità il settore da indagare più a fondo nel
2009. I consumatori europei si meritano un trattamento migliore".  
I principali risultati
Le due principali tendenze su scala UE risultanti dalla Pagella 2009
sono:
1. I servizi di  base non soddisfano le aspettative dei
consumatori.
Quello dei servizi causa costantemente ai consumatori maggiori problemi
rispetto al settore tradizionale dei beni di consumo. L'indice di soddisfazione
relativo a 19 mercati indica nuovamente una chiara divisione tra i mercati dei
servizi e quelli dei prodotti. Il grado di soddisfazione è particolarmente
basso per i trasporti urbani ed extraurbani (treni, autobus e tram), l'energia,
la telefonia fissa e i servizi postali. In tutti questi settori meno del 60% dei
consumatori esprime soddisfazione per il servizio ricevuto. Tipicamente i
consumatori presentano un maggior numero di reclami in relazione ai servizi
piuttosto che ai beni di consumo. Cfr. MEMO/09/44
2. I 3 settori più problematici per i consumatori (alla luce di 5
indicatori) sono l'energia, i trasporti e i servizi bancari
Energia:Meno di due terzi dei consumatori sono soddisfatti del loro fornitore di
energia.
I servizi di fornitura dell'elettricità e del gas si piazzano
particolarmente male in termini di aumenti dei prezzi segnalati. Circa
60% dei consumatori ha segnalato aumenti dei prezzi imposti dal loro fornitore
di energia, mentre soltanto 3-4% dei consumatori ha visto calare i prezzi.
La fornitura di elettricità e di gas si piazza nuovamente male in
termini di comparabilità delle offerte e di facilità di cambiare
fornitore. Quello dell'energia è il settore in cui i consumatori hanno
minori probabilità di cambiare fornitore: soltanto 7% hanno cambiato
il fornitore del gas e 8% quello dell'elettricità.I tassi di
cambio dei fornitori  sono particolarmente importanti poiché uno dei
risultati principali della Pagella è che, nei mercati che presentano tassi
maggiori di cambio del fornitore, i consumatori tendono di meno a
segnalare aumenti dei prezzi – tali mercati sono quelli delle
assicurazioni automobilistiche (in cui il 25% dei consumatori ha cambiato
fornitore nel biennio precedente), seguito da internet (22%) e dalla telefonia
mobile (19%). Vi è prova del fatto che l'esistenza di consumatori
emancipati che cambiano agevolmente il fornitore contribuisce a migliorare la
situazione di mercato per tutti i consumatori. Agevolare il cambio del fornitore
in settori chiave al dettaglio dovrebbe essere una priorità politica.
Banche:Sulla base dei dati sui prezzi di cui disponiamo il settore bancario
richiede chiaramente attenzione. Sia gli oneri bancari sia i tassi d'interesse
sono estremamente diversi tra gli Stati membri, in un modo non facile da
spiegare. Ad esempio, i tassi d'interesse aggiustati sul credito al consumo tra
1 e 5 anni vanno dallo 0,21% in Svezia al 12,12% in Estonia, presentando
notevoli divergenze una volta calcolato il costo del capitale.
Quello bancario è un settore particolarmente problematico in termini di
comparabilità delle offerte, facilità di cambiare banca e numero reale
dei cambiamenti di banca. Mediamente, 11% degli utilizzatori di servizi bancari
al dettaglio hanno cambiato fornitore nell'ultimo biennio. Soltanto 9% dei
titolari di conti correnti cambiano banca, quelli che appaiono più inclini
al cambiamento sono i creditori ipotecari o i detentori di prodotti di
investimento, ma anch'essi arrivano soltanto al
13%.Trasporti:I consumatori che si servono dei trasporti urbani ed extraurbani
(autobus, treni, tram) registrano il minor grado di soddisfazione e il maggior
numero di problemi: meno della metà dei consumatori è soddisfatta di
questi servizi. Le principali cause d'insoddisfazione sui mercati sono i livelli
dei prezzi, l'attrattiva delle offerte commerciali, la facilità di
acquisizione e l'orientamento alle esigenze dei consumatori.
Un consumatore su quattro ha incontrato problemi e ha sporto reclamo.
I prossimi passi
Tra i tre settori identificati essere all'origine della maggior parte dei
problemi per i consumatori, il settore dell'energia è quello in cui i
consumatori spendono di più (5,7% del loro bilancio familiare) e,
nell'ambito dell'energia, l'elettricità fa la parte del leone tra le spese
e i consumi (2,1%).
Il mercato al dettaglio dell'elettricità sarà oggetto di un'
indagine di mercato di follow up prevista per il 2009 per esaminare
ulteriormente le condizioni che si offrono alle famiglie, ad esempio la
comparabilità delle offerte, le pratiche commerciali sleali e la
fatturazione.
Altre conclusioni di fondo
I risultati completi della Pagella sono riportati in dettaglio nel Memo
allegato. In particolare, la relazione indica che l'importanza relativa del
commercio al dettaglio transfrontaliero è a un punto di stallo. La
proporzione degli scambi transfrontalieri non è aumentata dal 2006.
Il benchmarking per paese indica grandi differenze tra gli Stati membri
in termini di contesto nazionale dei consumi – e ci si accorge che vi
è ampio spazio per miglioramenti per quanto concerne i meccanismi di
attuazione delle norme e quelli di ricorso.
Per ulteriori informazioni: 
http://ec.europa.eu/consumers/overview/cons_policy/index_en.htm
IP/09/218
Bruxelles, 5 febbraio 2009"Sì alla diversità. No alle
discriminazioni." Gli articoli che quest'anno hanno vinto l'omonimo premio
UEIl premio giornalistico UE intitolato "Sì alla
diversità. No alle discriminazioni" è stato attribuito oggi ex aequo a
un articolo francese su calciatori omosessuali e a un articolo danese sulle
donne che si convertono all'Islam. Il terzo premio è andato a un articolo
portoghese mentre il premio speciale Rom è stato vinto da una giornalista
greca. La cerimonia di premiazione si svolgerà a Praga questa sera nel
palazzo Kaiserstejnsky.
"I media svolgono un ruolo importantissimo nella lotta contro la
discriminazione, i pregiudizi e gli stereotipi" ha affermato Vladimír
&#352;pidla, Commissario europeo responsabile per le pari opportunità. "I
valori della diversità e della coesione sociale sono tanto più
importanti nell'attuale contesto socioeconomico e finanziario."
Nella cerimonia odierna la Commissione europea onorerà i giornalisti
che, con i loro articoli,  hanno contribuito a sensibilizzare sui vantaggi della
diversità e hanno stimolato i lettori a esaminare più da vicino le
questioni della discriminazione e della disuguaglianza. Quest'anno la
Commissione consacra un premio speciale a un articolo dedicato ai problemi delle
comunità rom.
Pascale Krémer, giornalista di Le Monde, ha vinto il primo premio
ex aequo con il suo articolo "Homophobie et football: la leçon de Chooz"
(Omofobia e calcio – La lezione di Chooz) sui calciatori
omosessuali di una squadra locale. L'articolo illustra come il lucrativo mondo
del football contribuisca a perpetuare le discriminazioni contro i gay e le
lesbiche, ma esamina anche le misure positive adottate dalle federazioni del
calcio in Europa per combattere tali atteggiamenti.
L'altro primo premio ex aequo va a Ole Hall, giornalista del danese
Morgenavisen Jyllands-Posten. Il suo articolo “Danske muslimer
udsat for chikane” (Le danesi musulmane danesi sono esposte a
discriminazioni) illustra come le donne danesi che si convertono all'Islam si
trasformino improvvisamente da membri di una maggioranza a esponenti
estremamente visibili di una minoranza nel proprio stesso paese. In quanto tali
la società le fa oggetto degli stessi pregiudizi e della stessa
ostilità che riserva ai musulmani di origine straniera.
Christiana Martins e Marisa Antunes hanno vinto il terzo premio con il loro
articolo “Elite à prova de racismo” (Elite a prova di
razzismo) sui cittadini portoghesi originari di minoranze che, avendo raggiunto
il successo, sono riusciti a infrangere il soffitto di cristallo. L'articolo
è stato pubblicato sul settimanale portoghese Expresso.
Per il premo speciale sui rom Mika Kontourousi, giornalista
dell'Eleftheros Tipos ha scritto l'articolo “Η
&#915;ι&#959;υ&#950;γι&#940;ν
&#963;π&#940;ει τα &#963;ύν&#959;ρα
τη&#962; φυ&#955;ή&#962; τη&#962;”
(Yuzyan “infrange” i confini della sua tribù). L'articolo
descrive i problemi che le donne rom si trovano ad affrontare quando abbandonano
i loro ruoli tradizionali nella società.
La cerimonia di premiazione si svolgerà nel contesto di un seminario su
"I media per la diversità" organizzato dalla Commissione europea. Il
seminario presenterà i risultati di uno studio su scala europea in materia
di buone pratiche in campo mediatico al fine di combattere la discriminazione e
di promuovere la diversità. Al seminario parteciperanno più di 80
professionisti dei media, rappresentanti di organismi che si occupano di
parità e rappresentanti di ONG di tutta Europa.
Questo premio giornalistico è soltanto una di una vasta gamma di
attività di sensibilizzazione che si svolgono nell'ambito della campagna di
informazione UE "Sì alla diversità. No alle discriminazioni." La
European Youth Press e la Association of European Journalists sono partner di
questa edizione del premio.
Gli articoli premiati sono stati selezionati tra più di 545 articoli
inviati da tutti e 27 gli Stati membri tra il 1° gennaio e il 31 ottobre
2008. La giuria ha lodato l'elevata qualità degli articoli presentati.
Tutti e quattro i vincitori riceveranno una borsa per un viaggio di studio in un
paese UE di loro scelta.
Cfr. anche MEMO/09/51
Per ulteriori informazioni
Premio giornalistico 2008 
http://journalistaward.stop-discrimination.infoCampagna "Sì alla diversità. No alle discriminazioni."
http://www.stop-discrimination.info/2184.0.html
Studio "I media per la diversità"
http://www.media4diversity.eu/
IP/09/220
Bruxelles, 5 febbraio 2009.Pesca: la Commissione interviene a
salvaguardia degli squaliLa Commissione europea ha adottato oggi il
primissimo piano d'azione della Comunità europea per la conservazione
e la gestione degli squali. Il piano si prefigge di garantire che siano
prese misure concrete per contribuire a ricostituire gli stock di squali nelle
zone in cui questi pesci sono minacciati, se necessario in via precauzionale, e
fissare orientamenti per la gestione sostenibile della pesca, anche nei casi in
cui lo squalo costituisce una cattura accessoria. Il piano comprende anche
misure per ampliare le conoscenze scientifiche sugli stock di squali e sulla
pesca di questa specie. Le misure previste riguardano non solo gli squali, ma
anche specie affini, quali le razze, e si applicheranno ovunque operino flotte
comunitarie, sia all'interno che al di fuori delle acque europee.
La Commissione si è inoltre impegnata a fare in modo che la posizione
dell'UE nell'ambito di organismi e accordi internazionali sia coerente con la
propria politica interna in questa materia.
Il Commissario europeo responsabile degli Affari marittimi e della
pesca, Joe Borg, ha così commentato: "Gli squali sono molto
vulnerabili allo sfruttamento eccessivo e le conseguenze del loro depauperamento
possono essere molto gravi, non solo per la stessa specie, ma anche per gli
ecosistemi marini e per i pescatori. Ecco perché abbiamo elaborato il piano
d'azione presentato oggi, il quale, oltre a rendere più rigoroso il
principio precauzionale che deve guidare la gestione dei tipi di pesca in cui si
catturano squali, sosterrà l'attività di ricerca ancora necessaria per
capire appieno il ruolo svolto dagli squali nella vita dei nostri oceani e le
ripercussioni che la pesca può avere su di essi.".
Nel piano d'azione rientrano alcune misure destinate a migliorare la raccolta
dei dati, i pareri scientifici e le misure tecniche e di gestione, nonché a
rafforzare ulteriormente il controllo del divieto di asportazione delle pinne,
entrato in vigore nel 2003 e applicabile nelle acque comunitarie e a tutte
le navi dell'UE, indipendentemente dalle acque in cui pescano. Oltre a prevedere
misure che saranno attuate sia a livello comunitario sia dagli
Stati membri, propone che l'UE ricerchi l'appoggio di tutte le
organizzazioni regionali di gestione della pesca pertinenti. L'elenco completo
delle misure proposte si trova alla pagina web sottoindicata.
Il piano investe tutti i pesci cartilaginei — non solo gli squali, ma
anche le razze e le chimere, che nell'insieme rappresentano oltre 1 000
specie. Questi pesci sono presenti in tutti i mari e gli oceani, in particolare
nell'Atlantico settentrionale, dove si concentra oltre il 50% delle catture
di squali effettuate dai pescherecci comunitari. La pesca degli squali ha
registrato un rapido aumento a partire dalla metà degli anni '80,
indotto da una crescente domanda di prodotti derivati (in particolare
le pinne). Ma queste specie sono particolarmente vulnerabili alla pesca
eccessiva, poiché sono longeve, lente a raggiungere la maturità
sessuale, con periodi di gestazione lunghi e con una bassa fertilità. Uno
studio recente realizzato dall'Unione internazionale per la conservazione della
natura (UICN) indica che non meno di un terzo delle specie di squali
catturate nelle acque dell'UE sono attualmente minacciate da un'eccessiva
pressione di pesca. Nonostante la fragilità di questi stock e la loro
crescente importanza per le flotte comunitarie, la pesca dello squalo non è
mai stata gestita in maniera sistematica all'interno dell'UE. Negli ultimi anni
la Commissione ha riconosciuto la situazione preoccupante di vari stock e ha
proposto di sospenderne la cattura o di ridurne notevolmente la mortalità
per pesca, sia nell'UE sia in varie organizzazioni regionali di gestione della
pesca.
Il piano d'azione comunitario a favore degli squali si fonda su ampie
consultazioni con gli Stati membri, con le parti interessate e con i
cittadini, condotte nel 2007 e 2008, ed è articolato nei termini
proposti dal piano d'azione internazionale per la conservazione e la gestione
degli squali della FAO, adottato nel 1999. Come richiesto dal piano FAO, il
piano d'azione comunitario è accompagnato da un rapporto di valutazione
sugli squali che figura in allegato alla comunicazione.
Per ulteriori informazioni
MEMO/09/52Link al piano d'azione e al rapporto di valutazione sugli squali: 
http://ec.europa.eu/fisheries/cfp/management_resources/conservation_measures/sharks/introduction_en.htm
IP/09/240
Bruxelles, 11 febbraio 2009112: La Commissione auspica una gestione
multilingue del numero unico di emergenza dell'UEA partire da dicembre 2008, i cittadini dell'Unione
europea possono contattare i servizi di emergenza da qualsiasi località
dell'UE chiamando gratuitamente il 112, il numero unico di emergenza, sia da
telefoni fissi che da cellulari. Solo un europeo su quattro è tuttavia a
conoscenza del fatto che questo numero salva-vita esiste in altri Stati membri e
quasi tre persone su dieci tra quelle che hanno chiamato il 112 in altri paesi
hanno avuto problemi linguistici. Oggi la Commissione, d'intesa con il
Parlamento europeo e il Consiglio, ha dichiarato l'11 febbraio "Giornata europea
del 112" al fine di promuovere il numero unico di emergenza dell'UE e spingere
le autorità nazionali a renderlo più multilingue.
"Il numero di emergenza europeo dovrebbe cessare di essere il segreto
meglio custodito d'Europa. Disponiamo di un numero unico, il 112, che funziona
per tutte le emergenze e per ogni Stato membro e cittadino che ne ha bisogno. Ma
è inaccettabile che meno di un quarto dei cittadini conosca questo numero o
che le barriere linguistiche impediscano ai viaggiatori che chiamano il 112 di
comunicare con l'operatore" ha dichiarato Viviane Reding, Commissaria
europea responsabile delle telecomunicazioni. "L'UE deve sforzarsi di
garantire la sicurezza dei suoi 500 milioni di cittadini con lo stesso
impegno con cui si è adoperata per garantire loro la possibilità di
viaggiare liberamente tra i 27 paesi. La prima giornata europea del 112 dovrebbe
sensibilizzare le autorità nazionali circa la necessità di aumentare
il numero di lingue disponibili nei loro centri di emergenza '112' nonché
promuovere la conoscenza di questo numero."
Un sondaggio condotto in tutta l'UE per conto della Commissione europea
mostra che il 94% dei cittadini europei ritiene sia utile disporre di un numero
unico di emergenza accessibile in tutta l'Unione. Il sondaggio Eurobarometro
pubblicato oggi ha messo inoltre in evidenza i settori in cui è ancora
possibile apportare miglioramenti.
Problemi linguistici: il 28% dei chiamanti incontra problemi
linguistici quando chiama il 112 all'estero malgrado il fatto che, stando alle
informazioni fornite da 21 Stati membri, i centri di emergenza "112" di
tali Stati dovrebbero essere in grado di gestire le chiamate in inglese (12
Stati membri sono in grado di gestirle in tedesco e 11 Stati membri in
francese).
Conoscenza del 112: in generale, solo il 24% degli europei
interpellati è stato in grado di identificare spontaneamente il 112 come il
numero a cui rivolgersi per ottenere servizi di emergenza in tutta l'UE.
Ciò costituisce un miglioramento del 2% rispetto al febbraio 2008, ma la
conoscenza del numero di emergenza dell'UE varia notevolmente da un paese
all'altro, dal 3% in Italia al 58% nella Repubblica ceca. Molti Stati membri
informano i propri cittadini e i visitatori in merito al 112. In particolare:in Finlandia la giornata del 112 si celebra annualmente l'11
febbraio; 
i viaggiatori che si recano in Bulgaria ricevono un SMS di benvenuto
contenente informazioni sul 112;
il 112 è pubblicizzato lungo le autostrade e presso i caselli
autostradali in Austria, Grecia e Spagna, nonché nelle
stazioni ferroviarie e negli aeroporti di alcuni paesi fra cui il Belgio,
la Repubblica ceca, l'Estonia, l'Irlanda, la Grecia
e i Paesi Bassi; 
in Svezia prima dell'inizio della stagione turistica vengono
organizzate campagne di informazione nei media che informano i cittadini in
merito al 112. Nel corso dell'ultimo anno la conoscenza del 112
è aumentata almeno del 10% in Bulgaria, Svezia, Romania, Lituania e
Portogallo. 
Il sondaggio Eurobarometro ha inoltre mostrato che:un quarto dei cittadini dell'UE ha chiamato un numero di emergenza nel corso
degli ultimi cinque anni; 
la maggior parte delle chiamate (53%) proviene ancora da telefoni fissi; si
rileva tuttavia un aumento delle chiamate di emergenza effettuate da cellulari
(il 45%, rispetto al 42% nel 2008).Per garantire la conoscenza del
112 in tutta l'Europa la Commissione europea, d'intesa con il Parlamento europeo
e il Consiglio, ha dichiarato l'11 febbraio "Giornata europea del 112". La
Commissione e gli Stati membri moltiplicheranno gli sforzi destinati a
pubblicizzare il 112, soprattutto in prossimità delle vacanze estive.
Contesto
Il numero di emergenza europeo 112 è stato introdotto nel 1991 per
mettere a disposizione un numero di emergenza unico per tutti gli Stati membri,
in aggiunta ai numeri di emergenza nazionali, e rendere così più
accessibili i servizi di emergenza, soprattutto per i viaggiatori. Dal 1998 la
normativa dell'UE impone agli Stati membri di garantire che tutti gli utenti di
telefonia fissa e mobile possano chiamare gratuitamente il 112. Dal 2003 gli
operatori di telecomunicazioni devono fornire ai servizi di emergenza
informazioni sulla localizzazione del chiamante per consentire loro di reperire
rapidamente le vittime di incidenti. Gli Stati membri hanno inoltre il compito
di sensibilizzare i cittadini sull'uso del 112.
Per garantire l'operatività del 112, la Commissione ha lanciato 17 procedure
d'infrazione contro 15 paesi in cui esso non era disponibile, non era attiva
la funzione di localizzazione del chiamante o la gestione delle chiamate
risultava inadeguata. La maggior parte di tali casi sono stati chiusi a seguito
dell'adozione di misure correttive.
Benché in genere il 112 completi gli altri numeri nazionali di emergenza
esistenti, la Danimarca, la Finlandia, i Paesi Bassi, il Portogallo, la Svezia e
di recente la Romania hanno deciso di farne il loro principale numero di
emergenza nazionale. In altri paesi, il 112 è il solo numero disponibile
per determinati servizi di emergenza (ad esempio in Estonia e Lussemburgo per le
ambulanze o i vigili del fuoco). 
Il sito web della
Commissione sul 112: www.ec.europa.eu/112
Come funziona il 112 nel mio paese:  
http://ec.europa.eu/information_society/activities/112/ms/index_en.htm
L'angolo dei bambini:
http://ec.europa.eu/information_society/activities/112/kids/index_en.htm
MEMO/09/60
Annex:
[ Tabelle disponibili in PDF o Word PROCESSED ][ Tabelle disponibili in PDF o
Word PROCESSED ][ Tabelle disponibili in PDF o Word PROCESSED
]
Calls in foreign languages
Among the 23 Member States, which provided information on the language issue,
19 Member States (in addition to the United Kingdom and Ireland) reported on the
ability of their emergency call centres to handle calls in English (Bulgaria,
the Czech Republic, Denmark, Germany, Estonia, Greece, Spain, France, Cyprus,
Latvia, Lithuania, Luxembourg, the Netherlands, Austria, Romania, Slovenia,
Slovakia, Finland and Sweden). Of these Member States, Germany, Spain, France
and Slovakia indicated that English may not be available in all cases in all
emergency call centres and its availability depends on the linguistic resources
of the emergency call centres while Bulgaria and Latvia said that calls in
English can be forwarded for processing to another (central) call centre where
competent staff is available.
112 calls in French are answered in nine Member States (in addition to
France and Luxembourg) - Bulgaria (by call transfer to another call centre if
necessary), the Czech Republic (by transfer to another call centre if
necessary), Ireland, Greece, Spain (may not be available in all call centres)
the Netherlands, Romania, Slovakia (subject to availability of appropriate
staff) and Finland (by involving interpretation service).
112 calls in German are also answered in nine Member States (in
addition to Germany, Austria and Luxembourg) - Bulgaria (by call transfer to
another emergency call centre if necessary), the Czech Republic, Denmark (by
call transfer to another call centre if necessary), Spain (may not be available
in all call centres), Ireland, the Netherlands, Romania (by call transfer to
another emergency call centre if necessary), Slovakia (subject to availability
of appropriate staff) and Finland (by involving an interpretation service). 
112 calls in Italian are answered in three Member States (in addition
to Italy) – Spain (may not be available in all emergency call centres),
Ireland and Romania (by call transfer to another emergency call centre if
necessary).
A number of Member States have indicated the ability of their emergency
call centres to answer calls in the languages of their neighbouring EU
countries. Thus, calls in Polish can be handled by call centres in the Czech
Republic (by call transfer to another call centre if necessary), Lithuania and
Slovakia (in call centres of certain areas); calls in Hungarian – in
Romania (by call transfer to another call centre if necessary), Slovenia (in
call centres of certain areas) and Slovakia (in call centres  of certain areas);
calls in Czech  - in Slovakia, calls in Italian – in Slovenia (in call
centres  of certain areas), calls in Portuguese – in Spain (may not be
available in all call centres) and calls in Finnish - in Estonia. Languages of
the neighbouring EU countries are also catered for by German call centres in
border areas.
Furthermore, Spanish emergency call centres can handle calls also in Swedish
(may not be available in all call centres), Irish call centres can handle 112
calls also in Polish and Romanian call centres can handle calls also in Spanish
(by call transfer to another call centre if necessary).
Finally, the United Kingdom indicated that its emergency call centres can use
an interpretation services covering 170 languages, Swedish call centres can also
use an interpretation service covering all major EU languages and French call
centres can use interpretation services in English and other languages.
IP/09/259
Bruxelles, 13 Febbraio 2009Le regioni devono costituire "reti
finalizzate ai risultati" per affrontare la crisi finanziaria, il cambiamento
climatico e i problemi energetici, afferma Danuta HübnerLunedì 16 febbraio il Commissario Danuta
Hübner, responsabile per la politica regionale, aprirà la conferenza
annuale "Le regioni per il cambiamento economico", un evento inaugurato dalla
Commissione nel 2006. L'evento, della durata di due giorni, darà a più
di 800 rappresentanti delle regioni europee l'occasione per condividere idee e
esporre il loro contributo alla competitività, alla crescita e
all'occupazione. Uno dei clou dell'evento sarà l'annuncio, nella sera di
lunedì, dei vincitori del premio "RegioStars" 2009, che dà un
riconoscimento ai progetti più stimolanti e innovativi finanziati dalla
politica di coesione dell'UE.
"La tematica della conferenza di quest'anno "reti finalizzate ai risultati"
è quanto mai appropriata in un momento in cui le regioni europee si trovano
ad affrontare diverse sfide globali – la crisi finanziaria, il cambiamento
climatico e il problema delle forniture energetiche, soltanto per menzionarne
alcune. Grazie alle reti della politica di coesione possiamo promuovere e
diffondere le buone pratiche e le esperienze maturate nelle regioni in modo che
tutti possano trarne vantaggio", ha affermato il Commissario Hübner.
Le regioni presenteranno esempi di buone pratiche nel corso di nove seminari
che riguarderanno i seguenti ambiti tematici: gestione delle acque, accesso alla
banda larga, immigrazione nelle città, creatività e innovazione,
riorganizzazione industriale, impatto del cambiamento climatico a livello
regionale, corsie veloci per l'innovazione, servizi informativi via satellite
nonché la piattaforma di controllo di Lisbona, che ha la funzione di
valutare la strategia UE per la crescita e l'occupazione.
Cyril Svoboda, Ministro per lo Sviluppo regionale, in rappresentanza della
Presidenza ceca dell'Unione europea, Luc Van den Brande, Presidente del Comitato
delle Regioni e Ján&#160;Figel', Commissario responsabile per l'Istruzione,
la formazione e la cultura prenderanno anch'essi la parola durante la
conferenza. 
Nel corso di un evento che si svolgerà la sera del 16 febbraio il
Commissario Hübner e il Presidente della giuria, Job Cohen, sindaco di
Amsterdam, consegneranno i premi "RegioStars" 2009 quale riconoscimento di
efficaci progetti regionali innovativi. Circa 52 progetti provenienti da 18
paesi sono stati candidati al concorso di quest'anno che era imperniato su tre
principali categorie:ricerca, sviluppo tecnologico e innovazione;
adattamento al cambiamento climatico o suo contenimento;
spot o programma audiovisivo ad illustrazione del contributo della politica
di coesione.Esempi di reti esistenti tra regioni e
città
A partire dal 2006 hanno visto la luce diverse reti di regioni patrocinate
dalla Commissione europea nell'ambito dell'iniziativa "Le regioni per il
cambiamento economico" tra cui: 
B3 REGIONS, una rete diretta dalla
regione Piemonte. Questa rete affronta una problematica chiave per lo sviluppo
dell'economia dei saperi: realizzare connessioni in zone remote o
svantaggiate.
RAPIDE, coordinata dalla South
West England Regional Development Agency (Regno Unito), affronta il ruolo del
settore pubblico ai fini di stimolare l'innovazione nelle regioni, in
particolare aiutando le piccole imprese a immettere più celermente sul
mercato prodotti innovativi. Questa rete raccoglier 12 regioni europee.
HerO, guidata da Regensburg (Germania),
è una rete di 10 città che intende promuovere strategie di gestione
sostenibile dei paesaggi urbani storici.
Nota per i redattori
La conferenza è organizzata dalla Commissione europea in partenariato
con il Comitato delle regioni. L'obiettivo dell'iniziativa "Le regioni per il
cambiamento economico" è di permettere che le esperienze e le buone
pratiche maturate nelle regioni europee siano condivise quanto più
estesamente possibile e valorizzate appieno per promuovere la
competitività, la crescita e l'occupazione. 
Nel periodo 2007-2013 è disponibile un finanziamento di 375 milioni di
euro nell'ambito della politica di coesione per attività di collegamento in
rete e di apprendimento in relazione al capitolo "cooperazione interregionale".Per ulteriori informazioni su “Le regioni per il cambiamento economico"
e sul premio "RegioStars" si rinvia a: 
http://ec.europa.eu/regional_policy/cooperation/interregional/ecochange/index_en.cfmQuesto sito web presenta inoltre studi di casi ed esempi interessanti
sull'uso ottimale degli investimenti UE per la modernizzazione delle
regioni.
Finalists for REGIOSTARS 2009- The Awards for regional innovative
projects
The finalists are listed here (in no particular order): 
Category1: Research, Technological Development and
Innovation
ROADEX – Interreg project, Lead partner Västerbotten,
Sweden
This project involves trans-national collaboration, networking and research
on a wide range of aspects affecting rural roads which maximises their potential
and contributes to the sustainability of local communities. (EU contribution:
€488 333)
Lahti Cleantech Cluster, Päijät-Häme, Finland
The aim of this project was to strengthen the development work between
companies and development organisations specialising in recycling, materials and
energy efficiency, water management and soil decontamination. (EU contribution:
€1.5 million)
Berlin Adlershof – City of Science, Technology and Media, Berlin,
Germany
This project was the development of a campus (Adlershof) into a leading
Science Park improving the links between science, research and technology with
innovative business and efficient services. (EU contribution: €87.6
million)
Proof of Concept, North East of England, UK
The Proof of Concept Fund, an early-stage technology investment fund, is at
the heart of science and technology SME development investing at the very
earliest stages of business creation and growth. (EU contribution: €5.6
million)
Science Park Potsdam – Golm, Brandenburg,Germany
As a result of a regional strategy scientific and academic institutions have
settled at the Science Centre in Golm, this in turn has become one of the most
significant engines of innovation in the region. (EU contribution: €74.3
million)
LOFAR, Northern Components, The Northern Netherlands Provinces, The
Netherlands
The LOFAR project is aimed at developing and constructing a sensor network
for the collection and processing of real-time streaming data in support of a
very sensitive radio telescope for an array of geophysical sensors and in the
field of precision agriculture. (EU contribution: €10.8 million)
DIPLE Printing Technologies, Wales, UK
The main aim of DIPLE was to perform case study projects with partner
companies, develop best practice methodologies and innovative uses of printing
to create high quality value added products. These could then be used as the
basis for knowledge transfer. (EU contribution: £1.13 million or
€1.26 million)
Cenaero Recherches, Hainaut, Belgium
This project aimed to start up new a centre of excellence in aeronautical
research dedicated to advanced simulation and modelling for multi-physics
applications, virtual manufacturing, multi-scale material and structure
modelling, multidisciplinary optimization, and high performance computing. (EU
contribution: €4.12 million)
ISFOC, Castilla la Mancha, Spain
Focussing on field tests, standardization and know-how in a developing
market, the Institute for Concentration Photovoltaic Systems aims to assist,
through collaborative projects, companies and universities to adapt their supply
to the technological demand in the field of Concentration Photovoltaic. (EU
contribution: €5.6 million)
West Midlands Technology Network, West Midlands, UK 
The aim of WMTN was to make university expertise more accessible to companies
and to use that expertise in a practical way to make a strategic difference to
the region's productivity by increasing the competitiveness of regional
companies. (EU contribution: £9.9 million or €11 million)
REGENERGY, Interreg project, Lead partners Berlin and Brandenburg
Germany
This is a Europe-wide network of pioneering communities and regions working
on innovative organisational, regulatory, policy and financing solutions in the
area of heating and cooling. (EU contribution: €831 000)
SpaceInnovation SAAR, Saarland, Germany
This initiative organises the innovation process between the European space
community and non-space, high-tech, sectors in Saarland, providing a spin-in
approach that generates new and high quality collaborations. (EU contribution:
€79 826)
Lasers for Micromachining and Diagnostics, Lithuania
This project brought together four Lithuanian laser technology and photonic
enterprises for the purpose of developing top quality industrial lasers intended
for particularly subtle micromachining. (EU contribution: €1.09
million)
Centre of Excellence "Nanoscience and Nanotechnology", Central
Slovenia
This R&amp;D project on nano-electronic devices for nanotechnology has
combined research facilities at public research units with those in the business
sector, providing closer cooperation and better utilisation of research results
for economic development. (EU contribution: €829 369)
Ashfield Skills Centre, East Midlands, UK
This project delivered five discrete, but philosophically linked, learning
environments over the course of four years, delivering high quality vocation
courses to meet the skills shortages identified by local employers. (EU
contribution: £2.25 million or €2.5 million)
Corallia – The Hellenic Technology Clusters Initiative, Attica,
Greece
This project facilitates the advancement of industry-driven innovation
clusters in knowledge-intensive and exports-oriented technology segments where
there is capacity to build a worldwide competitive advantage and a sustainable
innovation ecosystem. Corallia has supported the emergence of the first cluster
in Greece in the area of Microelectronics and Embedded Systems. (EU
contribution: €3.29 million)
ESTIIC: Fostering competitiveness through Innovation and Information Society,
Interreg Project, lead partner Asturias, Spain
The aim of this interregional project has not only been to improve regional
cooperation in specific technological areas but to harness the knowledge
obtained through collaborative projects for use in the future. (EU contribution:
€3.1 million)
Category 2: Adaptation to or mitigation of climate
change
Photovoltaic Electricity Production – Ile de la Réunion,
France
This project involves photovoltaic electricity production from panels located
on three industrial buildings connected to one transformer, thereby increasing
the autonomy of the island's electricity production, adapting techniques in a
tropical environment and creating local employment. (EU contribution: €623
691)
The Northern Maritime Corridor, Interreg project, lead partner Rogaland,
Norway
The overall aim and vision of this interregional project is that the Northern
Maritime Corridor should be a means of efficient, safe and sustainable
transportation, connecting costal areas and enhancing regional development in
the North Sea Region and the Northern Periphery Region. (EU contribution:
€5.3 million)
EnergyAgency.NRW, North Rhine-Westphalia,Germany
This service provider acts as a strategic platform with wide-ranging
competence in the energy domain, from funding of research, technical
development, demonstration and market launch to energy consultancy and
continuous vocational training. (EU contribution: €6.3 million)
Category 3: Radio or television spot or programme that
highlights the contribution of Cohesion Policy
"The EU Funds (The Dog)" from the Czech Republic
"Do you know about ... ESPA?" and "Now, you know about ...ESPA" from
Greece
"It's good to be proud" from Hungary
"The European Union and the Province Zuid-Holland" from The
Netherlands
"National Cohesion Strategy Image Campaign" from Poland
For more information:
http://ec.europa.eu/inforegio/innovation/regiostars_en.htm
IP/09/262
Bruxelles, 13 febbraio 2009In Europa le scuole danno prova di
creatività e innovazione nell'ambito di progetti on line
eTwinningeTwinning è un'iniziativa dell'UE per
incoraggiare le scuole a collegarsi in rete tramite Internet. Con circa
50 000 utenti registrati in tutta Europa, un numero crescente di insegnanti
europei ha dimostrato di esplorare nuove modalità per sviluppare e innovare
l'insegnamento e l'apprendimento. In occasione della conferenza eTwinning di
quest'anno, che si tiene a Praga dal 13 al 15 febbraio, la Commissione europea
assegna premi ai dieci migliori progetti scolastici eTwinning.
eTwinning, un'importante iniziativa all'interno del programma di
apprendimento permanente (Lifelong Learning) della Commissione europea, offre
alle scuole europee uno strumento per comunicare, condividere idee e gestire
progetti comuni on line. Grazie ad una piattaforma on line che consente di
utilizzare strumenti web 2.0 per facilitare la comunicazione, eTwinning
è diventata una vera e propria comunità collaborativa in cui gli
insegnanti sperimentano modi creativi per migliorare le loro attività nelle
classi. Da quando il programma è stato avviato nel gennaio 2005
insegnanti di 48 286 scuole si sono registrati su eTwinning e hanno
condotto 11 994 progetti cui hanno partecipato almeno due scuole di due
diversi paesi.
La conferenza di quest'anno si tiene a Praga dal 13 al 15 febbraio 2009.
L'evento ospita 400 partecipanti, tra cui insegnanti di tutta Europa,
rappresentanti dei servizi di sostegno centrali e nazionali di eTwinning, e
altri importanti attori del mondo dell'istruzione. La conferenza si
concentrerà sulla tematica "Creatività ed eTwinning” e tra gli
oratori vi sarà Ján Figel', Commissario europeo responsabile per
l'istruzione, la formazione, la cultura e la gioventù, nonché il dott.
Edward de Bono, esperto di pensiero laterale e ambasciatore dell'Anno europeo
della creatività e dell'innovazione 2009.
Alla vigilia della conferenza il Commissario Figel’ ha spiegato il
significato dell'iniziativa eTwinning nel 2009: "Il 2009 è l'Anno
dell'innovazione e della creatività e costituisce quindi un'occasione
calzante per celebrare il crescente successo di eTwinning quale esempio di
creatività nell'istruzione. Dobbiamo incoraggiare strategie innovative nel
campo dell'istruzione per migliorare la qualità e l'efficacia dei sistemi
scolastici europei e per preparare i giovani europei alla società e
all'economia del futuro.”
Il clou della conferenza sarà costituito dalla cerimonia di premiazione
in cui si celebreranno i dieci migliori progetti eTwinning registrati per l'anno
scolastico 2007-2008. I premi sono suddivisi in cinque categorie, tre ripartite
per età (4-11, 12-15, 16-19), uno per ambito tematico (matematica e
scienze) nonché un premio speciale sponsorizzato dalla presidenza francese
sull'uso della lingua francese.
Si sono esaminati più di 500 progetti in base alla loro natura
innovativa, all'integrazione nel curriculum, alla collaborazione, all'uso
creativo delle TIC e alla trasferibilità. I dieci finalisti provengono da
40 scuole di 21 paesi (Belgio, Bulgaria, Cipro, Repubblica ceca, Francia,
Grecia, Ungheria, Islanda, Irlanda, Italia, Lettonia, Lituania, Lussemburgo,
Malta, Polonia, Portogallo, Romania, Slovacchia, Spagna, Svezia e Regno Unito).I primi quattro vincitori per categoria riceveranno in premio un viaggio in
Grecia, in aprile, per recarsi al campeggio eTwinning mentre i vincitori della
categoria "Lingua francese" riceveranno una borsa per studiare il francese in
Francia durante l'estate.
Per ulteriori informazioni: 
Il portale eTwinning: www.etwinning.netANNEX
Age Category 4-11
WINNER
Make a film and share IT with friends 2.0! 
Fredrik Olsson, Vindängen, Sweden
Tom Roche, Knockaclarig National School, Ireland
URL: http://blog.eun.org/film2/ 
Project description:
The basis for the project is the production, sharing and giving feedback on
media material. The pupils from the two schools collaborate to produce films,
which are used as a teaching tool when working with themes chosen from the
syllabus. The media material is published and discussed by the pupils on the
project blog.
The jury said:
Various ICT tools were included in the project in a purposeful way. The
project fits in an international curriculum and could work as a model for
various themes as well as for different school levels. The model of question-
and comment-based project development as a basis for progressive inquiry showed
the real pedagogical value of the project.
RUNNER-UP
μια στα&#947;όνα
ταξιδ&#949;ύ&#949;ι / A traveling
raindrop
Χρυσαν&#952;&#941;α
Πα&#960;ακ&#969;νσταντ&#943;νου,
Α' Δημοτικό
Λατσι&#974;ν, Cyprus
Zafiris Zaproudis, Δημοτικό
Σ&#967;ο&#955;&#949;&#943;ο
Δημητριτσ&#943;ου,
Greece
URL:  
http://www.schools.ac.cy/latsia-a-dim/etwinninghttp://primaryschdimitritsi.wordpress.comProject description:
For this project, the children of both schools collaborated in writing and
performing a puppet show about the travels of a raindrop, using their
imagination, their knowledge of computers and environmental issues related to
water, e.g., water use and river/marine pollution.
The jury said:
The panel thought that the basis of the project, an international theme, i.e,
water, incorporated with an intercultural theme, i.e., fairytales, was
innovative and appropriate. The partner choice is particularly appropriate since
both partners can approach the subject with similar questions. At the same time,
the project serves as good model for various other European countries. 
Age Category 12-15
WINNER 
No frontiers!
IES Las Aguas  (Spain) (Mª del Pilar Flores Fernández) 
Collège Martin Luther King (France)  (RUHLMANN Anne) 
URL:
http://matoumatheux.ac-rennes.fr/divers/twinning4/accueil.htmhttp://www.etwinning.net/en/pub/profile.cfm?pid=2556&amp;fuseaction=app.project
(TwinSpace)
Project description:
Using both mathematics and cultural elements of their own country (e.g.,
monuments, famous places, etc.), the pupils created mathematical puzzles and
challenges for their partners using tools such as Google maps.  Their idea was
to challenge the creativity of the pupils in designing the puzzles while at the
same time nurturing their mathematical skills. 
The jury said:
The project demonstrated a very creative an innovative approach to
implementing its objectives. The pupils showed real imagination in their
challenges, such as running an online Gymkhana.
RUNNER-UP 
MIND THE GAP
ES MENENDEZ Y PELAYO  (Spain) (Giselle Dubois) 
Publiczne Gimnazjum nr 7 im. Mikołaja Kopernika w Łodzi  (Poland)
(Magdalena Pakulska)  
URL:
http://barcelona_lodz.webs.comhttp://barcelonalodz.blogspot.comProject description:
This project focuses on the differences and similarities between the pupils
and their parents when they were teenagers. The pupils interviewed their parents
about their lives and experiences of when they were young covering subjects such
as friendships, relationships with their own parents, music, film and the
future.
The jury said:
A very well designed project that really managed to cross the generation
gap!
Age Category 16-19
WINNER 
The Pizza Business Across Europe
Madalena Relvão, Escola secundária de D. Duarte, Portugal
Livia Margittay, Barna Sipkay Secondary School of Commerce, Catering and
Tourism, Hungary
Alexandrina Liscan, Colegiul Tehnic Raluca Ripan, Romania
Teresa Costanza, IPSIA Trebisacce ("E. Aletti"), Italy
Rudolfs Zemesarajs, Rīgas Uzņēmējdarbības
koledža / Riga Business College, Latvia
Andrzej Pogorzelski, Zespół Szkół
Agroprzedsiębiorczości im. M. Rataja w Mieczysławowie, Poland
Diliana Tzvetkova, Vocational school for trade and catering, Bulgaria
Paula Antunes, Agrupamento de Escolas de S. Bernardo, Portugal
URL: 
www.pizzabusiness.altervista.orgwww.pizzacrosseuropetorneo.blogspot.comhttp://www.youtube.com/watch?v=cpy8YfgqYT4
(Pizza tournament)  
http://www.youtube.com/watch?v=hyXtcHTKIsk
(interview with a pizzeria owner)
Project description:
With this project the schools set out to investigate the pizza business
across Europe. The work consisted of two parts: in the first part, they outlined
the changing of people’s food habits and tastes for the last fifty years;
in the second part, they developed their own pizzeria business plans in order to
develop their business know-how. 
The jury said:
This project obviously made a significant impact on the participants and the
entire community. The pupils were involved in practical work and discussing the
real implementation of a novel idea. It's a fresh approach that works well with
this rather difficult age group.
RUNNER-UP 
Between the lines
Helen Karavanidou, 1 geniko lykeio elefsinas, Greece
Carmen Radulescu, Colegiul Economic "Ion Ghica" Targoviste, Romania
URL: http://draculabetweenthelines.blogspot.com/
Project description:
The aim of the project was to put together students from two different
countries and two different cultures. Starting from the well-known novel,
Dracula by Bram Stoker, the students practiced their English through
online conversations. They also used debate to establish a line between reality
and fiction, related to Stoker’s characters.
The final outcome is a blog containing all the work done by the members of
the book club.
 The jury said:
This project demonstrated outstanding pupil collaboration and interaction,
creative use of ICT tools while incorporating a full-scale study of the
topic
Maths &amp; Science Category
WINNER 
"Vesmír v škole, škola vo vesmíre"Ivana
Šoltésová, ZŠ Štefana Šmálika,
Tvrdošín, Slovakia
Jiří Sumbal, ZS Koprivnice, Alsova, Czech Republic
URL: http://vesmir-etwinning.blogspot.comProject description:
The pupils in both classes used ICT to exchange knowledge about the universe,
the solar system, planets, space bodies and interesting phenomena of outer space
and the cosmos. They created stories about a cosmonaut and learned more about
the unknown secrets of space and each other.
The jury said:
We could feel the excitement about being overnight at school and talking to
your partner doing the same, using video conferencing. This was a really
creative and truly collaborative project.
RUNNER-UP 
1, 2 Buckle my Shoe
Dorothy Ostacchini, Bowhouse Primary School, UK
George Glass, Cauldeen primary school, UK
Tricia Pitcher, Cliff Lane Primary School, UK
Marianne Schembri, Dun Guzepp Zerafa, Fgura Primary A school, Malta
Maria Piedad Avello, Escuela Infantil Gloria Fuertes, Spain
Anna Maria Campo, I Circolo Didattico "Leonardo da Vinci", Italy
Jūratė Stakeliūnienė, Kauno lopšelis-darželis
,,Giliukas", Lithuania
Mihaela Nita, Kindergarten 43, Sibiu, Romania
Fjola Thorvaldsdottir, Leikskolinn Furugrund, Iceland
Ewa Kurzak, Przedszkole PubL. Nr 5, Glogow, Poland
Patrizia Cau, Scuola dell'infanzia ex I.P.P.A.I., Italy
Fidelma Carroll, St Catherine's NS, Ireland
URL: 
http://twinmath.wikispaces.com/http://moodlepp5.webhost.pl/moodle/index.php?lang=en_utf8Project description:
In this activity-oriented project, children were encouraged to explore and
discover fascinating mathematical concepts in an exciting and interesting way.
They performed a series of hands-on mathematical activities, which they shared
between participants. Children invented and played games whilst learning to
follow rules. Maths became a seamless part of the children's play.
The jury said:
We can see a lot of activities with a great variety, not only by the teachers
but also by the young pupils.
Special Prize: French Category
WINNER
Mythes, légendes et contes de fées – moyens d’enrichir
le langage des jeunes et la connaissance de l’autre
Carmen Lozonschi, Grupul Scolar "Vasile Sav", Romania
Dagmar Prášilová, Gymnázium Lovosice, Czech Republic
Tomasz Perzyna, Niepubliczne Gimnazjum nr 9 im.Roberta Schumana, Poland
URL: http://www.vasilesav-comenius.ro/Project description:
In this project we aimed to stimulate the pupils’ interest in learning
one of the official European languages by working together on fairytales,
legends, myths and the cultural history of their partners.
The jury said:
We very much liked this project because it was an interesting way to learn
French as a foreign language for all involved partners. This eTwinning project
was the follow-up of a successful Comenius project. The project was well
integrated in the curriculum for French as a foreign language.
RUNNER-UP 
Je joue, tu joues, nous jouons
Caroline Sarfati, Ecole Plan d'Ariou, France
Claire McCannah  Balsall Common Primary School, UK
Giancola Pino, Ecole communale d'Arquennes, Belgium
Michelle Hermann, Ecole primaire Eich-Muehlenbach, Luxembourg
Debbie Rooms, GBS De Zeppelin, Belgium)
URL: 
http://www.ac-nice.fr/iennice3/plandariou/EUROPEhttp://my.twinspace.etwinning.net/jejoue_tujoues_nousjouons?l=enProject description:
This project started from the basis of a comparison of the games children
play in the school playground, during their breaks. From this starting point the
children learn about each other’s history and culture, while at the same
time getting to know each other and practicing their language skills.
The jury said:
We liked the project website which contains a lot of games (videos as well as
descriptions) collected by the partner countries. Partners communicated via
email (all collected in the TwinSpace), video conferencing and tried and
evaluated each other’s games. This eTwinning project has served as a basis
for a Comenius partnership project for some of the partners.
IP/09/266
Bruxelles, 16 febbraio 2009Gli Stati membri dell’UE in rotta
verso l’abbandono della TV terrestre analogicaL’Europa è leader nel mondo per quanto
riguarda il passaggio dalla televisione analogica a quella digitale. La
Commissione europea ha adottato un approccio coordinato in ordine alla
liberazione dello spettro radio ed al suo uso futuro in quanto vuole garantire
che i cittadini dell’UE possano beneficiare dei vantaggi della televisione
digitale, compresa una gamma crescente di servizi televisivi interattivi (quali
la televisione o i video ad alta definizione su richiesta) disponibili su
piattaforme di trasmissione multiple comprendenti le reti terrestri, via cavo,
via satellite, TV su Internet e TV mobile. A tal fine gli Stati membri stanno
gradualmente abbandonando le trasmissioni analogiche che occupavano lo spettro e
stanno passando alla radiotrasmissione digitale. Nel complesso l’abbandono
della trasmissione TV terrestre analogica in Europa è a buon punto ed
è già stato completato in cinque Stati membri (Germania, Finlandia,
Lussemburgo, Svezia e Paesi Bassi) ed entro il 2010 il processo dovrebbe essere
in fase avanzata in tutta l’UE. Il termine per l’UE del 2012
dovrebbe essere rispettato da quasi tutti gli Stati membri. 
“Un numero sempre crescente di cittadini europei beneficia
della TV digitale. Diversi Stati membri dell’UE sono chiaramente
leader mondiali nel passaggio dalla TV terrestre analogica a quella
digitale”, è quanto dichiarato da Viviane Reding, commissaria UE per
le telecomunicazioni e i media. “L’Europa nel suo complesso sta
operando questo passaggio secondo i piani ed è in fase avanzata,
soprattutto rispetto ad altri paesi. Sono certa che nei prossimi due anni altri
paesi dell’UE si uniranno al primo gruppo dei paesi passati all’era
digitale. Ciò significa che una quota importante di spettro sarà
disponibile per nuovi servizi televisivi e senza fili - se l’Europa adotta
rapidamente le decisioni giuste. Decisioni coordinate sull’uso del
cosiddetto dividendo digitale sono fondamentali per una rapida ripresa economica
dell’Europa.” 
La radiotrasmissione digitale offre una migliore qualità
dell’immagine, un suono migliore, una migliore ricezione mobile, più
canali TV e radio e maggiori servizi di informazione (ad esempio le guide ai
programmi su schermo). Grazie ad un’utilizzazione più efficiente
dello spettro radio, la radiotrasmissione digitale consente di liberare
capacità per nuovi usi, quali la TV ad alta definizione, le comunicazioni
mobili o la banda larga senza fili in aree rurali. Ciò dovrebbe stimolare
l’innovazione e le opportunità di crescita nei settori delle
telecomunicazioni e dei media, contribuendo agli sforzi europei intesi a
stimolare la ripresa economica. La Commissione sta lavorando ad un approccio
comune per quanto riguarda l’uso dello spettro liberato dal passaggio al
digitale per massimizzare i vantaggi per il mercato interno ed i suoi 500
milioni di cittadini.
Le trasmissioni della TV terrestre digitale sono già state introdotte in
21 Stati membri (Austria, Belgio, Bulgaria, Repubblica ceca, Danimarca,
Germania, Estonia, Grecia, Spagna, Francia, Ungheria, Italia, Lituania,
Lussemburgo, Lettonia, Malta, Paesi Bassi, Finlandia, Svezia, Slovenia, Regno
Unito) e coprono parti del territorio nazionale. Altri cinque Stati membri
(Cipro, Irlanda, Polonia, Portogallo e Slovacchia) hanno annunciato che
l’offerta di servizi digitali avrà luogo entro il 2010. La Romania
non ha ancora definito i propri piani.
La TV terrestre analogica è già stata abbandonata in Lussemburgo,
nei Paesi Bassi, in Finlandia, Svezia, Germania, Belgio (Fiandre) e in aree
consistenti dell’Austria, e avrà luogo entro la fine del 2010 in
tutta l’Austria, in Estonia, Danimarca, Spagna, Malta e Slovenia. La TV
terrestre analogica sarà abbandonata in Belgio (Vallonia e regione di
Bruxelles capitale), Bulgaria, Cipro, Repubblica ceca, Grecia, Francia,
Ungheria, Italia, Lituania, Lettonia, Portogallo, Romania, Slovacchia e Regno
Unito tra la fine del 2010 e la fine del 2012, in Polonia entro il 2015.GruppoStati membriA (abbandono completato)BE (Fiandre), DE, FI, LU, NL, SEB (termine per l’abbandono: entro la fine del 2010)AT, DK, EE, ES, MT, SIC (termine per l’abbandono: entro la fine del 2012)BE (area di Bruxelles capitale), BG, CY, CZ, EL, FR, HU,
IT, LT, LV, PT, RO, SK, UKGli USA hanno rinviato l’abbandono al 12 giugno 2009, il Giappone si
è prefisso la scadenza del luglio 2011, la Corea del Sud la fine del 2012,
l’Australia il 2013, l’India e la Russia il 2015. 
La tecnologia utilizzata per la trasmissione della TV terrestre digitale in
Europa è la DVB-T. La Commissione europea incoraggia l’uso degli
standard della famiglia DVB nella UE e nel mondo (IP/08/451).
Per ulteriori informazioni: 
Le informazioni degli Stati membri sui loro piani di passaggio al digitale
sono pubblicate sul sito della Commissione al seguente indirizzo:
http://ec.europa.eu/information_society/policy/ecomm/current/broadcasting/switchover/national_plans/index_en.htmLa comunicazione sull’accelerazione della transizione dalle
trasmissioni analogiche a quelle digitali è consultabile al seguente
indirizzo:
http://eur-lex.europa.eu/LexUriServ/LexUriServ.do?uri=CELEX:52005DC0204:EN:NOT
La comunicazione sul dividendo digitale figura invece al seguente
indirizzo:
http://eur-lex.europa.eu/LexUriServ/LexUriServ.do?uri=CELEX:52007DC0700:EN:NOT
IP/09/272
Bruxelles, 17 febbraio 2009È indetto il primo concorso
giornalistico europeo sulla sanità che rientra nella campagna "L'Europa per
i pazienti"In data odierna la Commissione europea dà il
via al primo concorso giornalistico europeo sulla sanità volto a premiare
articoli a stampa e on line. Questo premio prestigioso è una componente di
rilievo della campagna "L'Europa per i pazienti" avviata di recente. Il premio
intende essere un riconoscimento e una promozione per un giornalismo di alta
qualità su scala europea. Serve a stimolare e ad arricchire il dibattito
sulle questioni della sanità nell'UE, in particolare sulle iniziative
legate alla campagna "L'Europa per i pazienti".
Androulla Vassiliou, Commissario UE responsabile per la salute, ha detto:
"Il premio costituisce un riconoscimento del ruolo e delle responsabilità
essenziali che hanno i giornalisti per far conoscere ai cittadini europei le
politiche e gli interventi dell'UE in materia di sanità. Le iniziative
adottate nell'ambito della campagna "L'Europa per i pazienti" – come
screening del cancro, sicurezza dei pazienti, donazione di organi e trapianti,
uso di antibiotici ed effetti sanitari transfrontalieri – ci riguardano
tutti e rispecchiano l'intento della Commissione di porre i cittadini in primo
piano. Spero che questo premio serva a stimolare il dibattito a livello locale,
nazionale ed europeo." 
Verranno presi in considerazione articoli pubblicati a stampa o on line tra
il 2 luglio 2008, data di adozione della prima iniziativa "L'Europa
per i pazienti" e il 15 giugno 2009. I giornalisti sono invitati a
presentare i loro articoli mediante il modello di candidatura on line che figura
sul sito web "L'Europa per i pazienti". Ulteriori dettagli sulle regole e sulle
condizioni del concorso sono reperibili sullo stesso sito.
La selezione del vincitore avverrà in due fasi. Dapprima, giurie
nazionali presiedute dalla rappresentanza della Commissione e costituite di due
esperti della sanità e due giornalisti selezioneranno un finalista
nazionale per ciascuno Stato membro. Successivamente si procederà alla
selezione del vincitore e dei due candidati che si sono classificati subito
dopo. Questo è il ruolo della giuria UE presieduta dal Direttore generale
della DG "Salute e consumatori" della Commissione europea, il Sig. Robert
Madelin. I nomi dei componenti delle giurie nazionali e di quella UE, una volta
confermati, saranno pubblicati sul sito web di "L'Europa per i pazienti".
Nell'autunno del 2009 i 27 finalisti saranno invitati a Bruxelles per
partecipare a un seminario dei mass media sulle questioni legate alla
sanità e per presenziare a una prestigiosa cerimonia di premiazione sotto
l'egida del Commissario Vassiliou. Il primo premio ammonterà a 5 000
EUR, il secondo a 3 000 EUR e il terzo a 2 000 EUR.
Il premio giornalistico europeo sulla sanità e la campagna "L'Europa per
i pazienti" sono finanziati nel contesto del Secondo programma comunitario di
sanità pubblica 2008-2013.
Il premio giornalistico europeo sulla sanità è inteso quale evento
annuale da ampliare successivamente in modo da includere i media audiovisivi.
Ciò dipenderà però dall'esito di questa prima tornata e dagli
insegnamenti che se ne trarranno.
Chi volesse candidare un articolo e saperne di più sul concorso
giornalistico europeo sulla sanità può consultare il sito web di
"L'Europa per i pazienti": 
http://ec.europa.eu/health-eu/europe_for_patients/index_it.htmIl Secondo programma comunitario di sanità pubblica 2008-2013 è
consultabile all'indirizzo:
http://ec.europa.eu/health/ph_programme/pgm2008_2013_en.htm
IP/09/275
Bruxelles, 18 febbraio 2009La Commissione propone la creazione di un
Ufficio europeo di sostegno per l'asiloLa Commissione ha adottato oggi una proposta di
regolamento per l'istituzione di un Ufficio europeo di sostegno per l'asilo.
Questa proposta si inserisce nell'ambito del Patto europeo sull'immigrazione e
l'asilo in risposta a una richiesta del Consiglio europeo. Suo scopo è
permettere la rapida creazione di un'agenzia operativa che coordinerà e
rafforzerà la cooperazione fra gli Stati membri in materia d'asilo ai fini
di una maggiore armonizzazione delle diverse prassi nazionali. L'Ufficio
servirà inoltre a far convergere le norme in materia d'asilo vigenti
nell'Unione europea. 
Il vicepresidente Jacques Barrot, commissario responsabile per il
portafoglio Giustizia, Libertà e Sicurezza ha dichiarato: «Stiamo
lavorando attivamente all'instaurazione del sistema comune europeo
d'asilo. A tal fine è indispensabile un'armonizzazione non solo delle
nostre legislazioni, ma anche delle pratiche, ed è importantissimo che i
servizi degli Stati membri competenti in materia d'asilo dispongano di un aiuto
concreto per far fronte alle necessità quotidiane e operative. Le equipe di
sostegno inviate dall'Ufficio permetteranno inoltre di trovare soluzioni alle
situazioni d'emergenza quali gli afflussi massicci di richiedenti
asilo.»
Le attuali modalità d'attuazione del diritto d'asilo mostrano che
esistono grandi divergenze fra le prassi degli Stati membri per quanto riguarda
le domande di protezione internazionale. Un iracheno, ad esempio, ha il 71% di
possibilità di ottenere tale protezione in uno Stato membro e il 2% in un
altro. Il piano strategico sull'asilo adottato nel giugno 2008 dalla Commissione
prevedeva di completare e modificare in modo ambizioso la legislazione europea
in materia di diritto d'asilo: l’azione è tuttora in corso ma va
puntellata rafforzando la cooperazione amministrativa fra gli Stati membri ai
fini di un'armonizzazione delle varie prassi nazionali. 
L'Ufficio sosterrà l'impegno degli Stati membri nell'attuare una
politica d'asilo più coerente ed equa, aiutandoli ad esempio ad individuare
le buone prassi, organizzando formazioni a livello europeo e migliorando
l'accesso a informazioni valide sui paesi d'origine; avrà il compito di
coordinare delle equipe di sostegno composte da esperti nazionali, cui potranno
fare ricorso, su richiesta, gli Stati membri che devono far fronte ad afflussi
massicci di richiedenti asilo nel loro territorio;  fornirà inoltre
assistenza scientifica e tecnica ai fini dello sviluppo della politica e della
legislazione in materia d'asilo.
L'Ufficio di sostegno per l'asilo rivestirà la forma di un'agenzia,
organismo europeo indipendente; la Commissione e gli Stati membri saranno
rappresentati nel consiglio d'amministrazione, che ne è l'organo di
direzione. L'Ufficio lavorerà in stretta cooperazione con le autorità
degli Stati membri competenti in materia d'asilo, e con l'Alto Commissariato
delle Nazioni Unite per i Rifugiati. È inoltre previsto un forum consultivo
per il dialogo con le organizzazioni della società civile. 
Se la proposta della Commissione sarà adottata rapidamente, l'Ufficio
potrà essere istituito e diventare operativo già dal 2010. La sua sede
sarà stabilita in uno degli Stati membri dell'Unione designato dai capi di
Stato e di governo.
IP/09/276
Bruxelles, 18 febbraio 2009Già operativo in cinque
Stati membri il numero verde "116000" per la segnalazione dei minori
scomparsi nell'UEDue anni fa la Commissione europea aveva
riservato il numero verde "116000" alla segnalazione dei minori scomparsi
(IP/07/188)
in tutto il territorio dell'UE e aveva esortato gli Stati membri a
introdurlo e renderlo operativo. Lo scorso anno il numero "116000" era in
funzione soltanto in Ungheria (IP/08/1129),
ma dopo ripetuti solleciti della Commissione, tutti gli Stati membri
dell'UE hanno a quest'oggi reso pubblicamente disponibile il numero ai fornitori
di servizi hotline. Lo scorso anno il numero era stato assegnato ai fornitori di
servizi in sette Stati membri, quest'anno è stato assegnato in altri
nove Stati. Il "116000" è ora in servizio in cinque paesi (Grecia,
Ungheria, Paesi Bassi, Portogallo e Romania) e si prevede che entri in
funzione in tempi rapidi in altri due paesi (Belgio e Slovacchia).
La Commissione, dopo aver fatto riservare a tutti gli Stati dell'UE il
numero "116000" — come prescrive la normativa europea —
sollecita ancora una volta gli Stati membri a fornire supporto e
orientamento ai candidati operatori del numero di emergenza "116000" per
far sì che genitori e minori possano chiamare da qualsiasi punto del
territorio europeo il numero "116000" in caso di
necessità.
"Il numero verde "116000" per la segnalazione dei minori scomparsi
è in funzione in Grecia, Ungheria, Olanda, Portogallo e Romania e questa
è una bellissima notizia. Tuttavia mi sarei aspettata che questa iniziativa
venisse accolta con maggiore convinzione dagli altri Stati membri.
L'autocompiacimento è assolutamente fuori luogo quando si tratta della
sicurezza dei nostri figli" ha dichiarato Viviane Reding, Commissaria
europea per le telecomunicazioni. "Esorto gli Stati membri a assumersi
le loro responsabilità e a informare i fornitori di servizi della
disponibilità dei numeri che cominciano con le cifre 116, in modo da poter
rapidamente mettere in funzione i numeri verdi per le chiamate urgenti in tutta
l'Unione europea. Al di là del puro e semplice dettato normativo —
che io continuerò a far osservare risolutamente — c'è anche un
evidente obbligo morale nei confronti dei genitori e dei minori in
Europa".
Attualmente la linea verde "116000" riservata ai minori è in
funzione in cinque Stati membri (Grecia, Ungheria, Paesi Bassi,
Portogallo e Romania). In questi paesi il numero è stato assegnato ai
fornitori di servizi che devono essere in grado di trattare in modo adeguato e
gratuito le chiamate che ricevono, 24 ore su 24 e 7 giorni su 7 su tutto il
territorio nazionale. In Ungheria, sin dall'introduzione del "116000",
sono state registrate ogni mese circa 40 000 chiamate; di queste,
6-7 000 vengono trattate ogni mese dalla hotline ungherese, Kék Vonal.
L'anno scorso il numero "116000" ha dimostrato la sua utilità anche
in una vicenda che ha visto il rapimento di minori con implicazioni
transfrontaliere. In Belgio un padre ha tenuto nascoste per nove mesi e
mezzo le sue tre figlie di 7, 10 e 14 anni in un ambiente pericoloso e
degradato. Nel settembre 2008, a seguito di una richiesta proveniente dai
numeri verdi per i minori scomparsi belga e portoghese, il canale portoghese RTP-TV nel
telegiornale della sera ha aperto con un appello a fornire informazioni sulle
tre minori scomparse e ha chiuso trasmettendo il numero "116000" a tutto
schermo. Qualche minuto dopo la trasmissione il caso era già risolto.
L'introduzione del numero "116000" in tutto il territorio europeo
agevolerebbe le campagne di ricerca e la cooperazione internazionale e le
renderebbe certamente più incisive. I numeri verdi potrebbero operare in
modo più coordinato nel risolvere il problema dei minori rapiti e portati
in un altro Stato.
L'introduzione degli altri due numeri: il 116111 (chiamata di
assistenza per i minori) e il 116123 (sostegno psicologico) già
riservate nell'ottobre 2007 sta procedendo in modo soddisfacente.
Sedici Stati membri (Bulgaria, Repubblica ceca, Germania,
Danimarca, Estonia, Grecia, Finlandia, Ungheria, Irlanda, Lituania,
Paesi Bassi, Polonia, Portogallo, Romania, Svezia e Slovacchia) hanno
già assegnato il numero "116111", mentre dieci Stati l'hanno fatto
l'anno scorso. L'assegnazione del numero procede in due paesi (Cipro e Spagna).
Mentre l'anno scorso il "116111" era in funzione soltanto in Ungheria, esso
è ora in funzione in nove Stati membri (Repubblica ceca, Germania,
Danimarca, Estonia, Ungheria, Polonia, Portogallo, Romania e Slovacchia) e
sarà presto in funzione in cinque altri Stati (Grecia, Finlandia, Irlanda,
Lettonia e Svezia).
Il numero "116123" (assistenza psicologica) è stato
assegnato ad operatori di linee verdi in sette Stati membri (Austria,
Germania, Finlandia, Irlanda, Paesi Bassi, Svezia e Slovenia).
L'assegnazione del numero è in corso a Cipro. Il numero "116123"
è già in funzione in Austria e sarà presto in funzione in tre
altri paesi (Germania, Svezia e Slovenia).
Da un rapporto della Commissione del luglio 2008 sullo stato di
avanzamento dell'iniziativa emerge che gli Stati membri non avevano fino a quel
momento compiuto grandi sforzi per pubblicizzare la disponibilità dei
numeri, ritardandone così l'entrata in funzione (IP/08/1129).
In particolare, gli Stati membri possono fare di più fornendo ai
potenziali prestatori dei servizi — che in genere non sono esperti in
materia di telecomunicazioni — orientamenti su come viene assegnato un
numero e fornendo loro un punto di contatto unico presso un ministero o un
regolatore nazionale.
Contesto
Nel luglio 2006 la Commissione europea ha proposto di riservare un
numero telefonico comune per segnalare la scomparsa di minori (116000) e un
altro per le richieste di aiuto dei minori (116111). La proposta faceva seguito
all'adozione della strategia dell'UE sui diritti dei minori (IP/06/927).
Il 15 febbraio 2007 e il 30 ottobre 2007, rispettivamente,
la Commissione ha deciso di riservare il "116000" (IP/07/188)
e il "116111" in tutti gli Stati membri. Questa decisione obbliga i paesi
dell'UE a rendere pubblicamente disponibili i "numeri 116" ma non impone
loro di assegnare i numeri a un determinato servitore di servizi né di
assicurare la fornitura dei servizi stessi.
Ulteriori informazioni sul numero 116 sono disponibili al seguente
indirizzo:
http://ec.europa.eu/information_society/policy/ecomm/current/pan_european/index_en.htm.
IP/09/297
Bruxelles, 19 febbraio 2009Quadro di valutazione del mercato
interno/relazioni annuali di SOLVIT e CSS: i tassi di attuazione della normativa
da parte degli Stati membri restano elevati, ma è necessario maggiore
impegno nell’applicazione pratica delle regoleGli Stati membri continuano a registrare buoni
risultati sotto il profilo dell'attuazione tempestiva delle regole del mercato
interno nel diritto nazionale: è quanto risulta dal più recente quadro
di valutazione del mercato interno della Commissione europea. In media solo
l'1,0% delle direttive del mercato interno il cui termine di attuazione è
scaduto non sono ancora state recepite a tutt’oggi negli ordinamenti
nazionali. La maggior parte degli Stati membri è pertanto in linea con il
nuovo obiettivo dell’1,0% convenuto dai capi di governo. 17 Stati membri
hanno raggiunto l’obiettivo, Danimarca e Malta registrano ex aequo i
migliori risultati. In totale 14 Stati membri hanno raggiunto o eguagliato il
loro miglior risultato a tutt’oggi. Però c’è
dell’altro. L’attuale quadro di valutazione ha una funzione duplice:
presenta il grado di integrazione economica raggiunto – dimostrando che vi
sono margini considerevoli per una maggiore integrazione se e quando saranno
eliminati gli ostacoli esistenti – e analizza come gli Stati membri
applichino in pratica le regole del mercato interno. Per quanto riguarda il
secondo aspetto, la situazione è meno rosea: i dati indicano che il numero
medio di casi di cattiva applicazione è salito a 49 per Stato membro e che
i tempi per arrivare ad una soluzione sono troppo lunghi. Dalle relazioni
annuali di SOLVIT e del Servizio di orientamento per i cittadini (CSS) risulta
che, anziché avviare procedure formali di denuncia, i cittadini e le
imprese fanno sempre più ricorso ai servizi di risoluzione dei problemi e
di consulenza dell’UE per risolvere i problemi incontrati nel mercato
interno.
Le tre relazioni – quadro di valutazione, SOLVIT e CSS – vengono
ora pubblicate congiuntamente, a conferma degli stretti legami esistenti tra
l’attuazione della legislazione e la soluzione pratica dei problemi nel
mercato interno.
Attuazione delle direttive sul mercato internoCon una percentuale dell’1,0% il deficit medio di recepimento (ossia
la percentuale di direttive sul mercato interno non recepite
nell’ordinamento interno nei termini previsti) dei 27 Stati membri
corrisponde al nuovo obiettivo da raggiungere entro il 2009. Ciò significa
comunque che 92 direttive sul mercato interno non sono state recepite in tempo
nell’ordinamento nazionale. Per 22 di esse il termine per
l’attuazione era scaduto già oltre 2 anni fa.
14 Stati membri hanno raggiunto o eguagliato il loro miglior risultato a
tutt’oggi: Danimarca, Malta, Slovenia, Paesi Bassi, Romania,
Slovacchia, Lettonia, Ungheria, Finlandia, Francia, Austria, Irlanda, Repubblica
ceca e Portogallo.
Danimarca e Malta (0,3%) condividono il primo posto a pari
merito, con sole 5 direttive non adottate in tempo.
La Repubblica ceca ha compiuto i progressi più spettacolari
abbassando il deficit di recepimento dell’1,1%, portandolo ad un livello
dell’1,4%.
Per contro, Cipro, Grecia, Portogallo, Polonia e Lussemburgo, non
hanno raggiunto l'obiettivo dell'1,5%. 
Il deficit di recepimento di Lussemburgo e Polonia è doppio rispetto
a quello medio dell’UE. InfrazioniLa maggior parte dei casi di infrazione aperti riguardano Italia e
Spagna. L’Italia, tuttavia, ha fatto registrare la maggiore
riduzione dei procedimenti d’infrazione aperti (15), seguita da
Francia (9), Spagna e Malta (5). Per contro sono
cresciuti i procedimenti riguardanti Belgio e Slovacchia, con
rispettivamente 14 e 11 nuovi casi.
Dei 5 Stati membri che hanno i risultati peggiori in materia di recepimento
(Cipro, Grecia, Portogallo, Polonia e Lussemburgo), 3 (Grecia, Portogallo,
Polonia) hanno anche fatto registrare un incremento del numero di
procedimenti d’infrazione aperti. Il nuovo capitolo del
quadro di valutazione sullo stato dell’integrazione economica del mercato
interno dimostra che l’allargamento può essere considerato
come il motore principale di un’ulteriore integrazione del mercato
interno, poiché la maggior parte degli Stati membri dell’UE-10 sono
molto aperti alle importazioni e agli investimenti diretti provenienti da altri
Stati membri. Tra tutti gli Stati membri, gli scambi intra-UE di merci sono
molto più sviluppati (16,9% del PIL nel 2007) di quelli di servizi (5% del
PIL), a dimostrazione che il potenziale per una maggiore integrazione è
considerevole.
SOLVIT e CSS continuano ad aiutare migliaia di europei
Nel 2008 i casi presentati a SOLVIT sono saliti a 1000 registrando così
una crescita del 22%, mentre le percentuali di risoluzione si sono mantenute ad
un livello elevato pari all'83%. La risoluzione dei casi ha richiesto in
media appena due mesi. I risparmi derivanti dalla soluzione dei problemi di
cittadini e imprese tramite SOLVIT sono stati stimati nel 2008 pari a 32,6
milioni di euro (applicabile al 25% di tutti i casi risolti, il calcolo avviene
sulla base del costo determinato dalla mancata soluzione del problema).
Il servizio di orientamento per i cittadini (CSS), che offre ai cittadini una
consulenza giuridica personalizzata gratuita e indirizza verso i centri in cui
è disponibile ulteriore assistenza, ha risposto ad oltre 11 000
richieste nel 2008, in ben oltre il 90% dei casi entro tre giorni lavorativi.L’analisi delle richieste presentate al CSS e dei casi sottoposti a
SOLVIT consente di farsi una quadro in presa diretta delle difficoltà che i
cittadini e le imprese registrano e di individuare le questioni che ancora
debbono essere risolte per migliorare il funzionamento del mercato interno.
Nel 2008 entrambi i servizi hanno ricevuto un numero elevato di richieste nei
settori della sicurezza sociale, delle qualifiche professionali e della libera
circolazione delle persone. È altresì evidente che il recepimento
tardivo o la cattiva applicazione di talune norme del mercato interno tende a
portare ad un incremento del numero di casi presentati a tali servizi, ad
esempio nei settori dei diritti dei residenti e delle qualifiche
professionali.
Per ulteriori informazioni, si consulti:
Quadro di valutazione del mercato interno: 
http://ec.europa.eu/internal_market/score/index_en.htm
"How is Internal Market integration performing? Trade and Foreign Direct
Investment Indicators for monitoring the state of the economic integration":http://ec.europa.eu/internal_market/score/relateddocs/index_en.htm
relazione di SOLVIT 2008: relazione del servizio di orientamento dei
cittadini (CSS) 2008: http://ec.europa.eu/solvit
relazione del servizio di orientamento dei cittadini (CSS) 2008: 
http://ec.europa.eu/citizensrights/Annex 1
Internal Market Scoreboard 18: 
Transposition and application of Internal Market rules
(details)
Transposition 
EU-27 Member State transposition deficit, as at 10/11/2008 – 1611
directivesRanking113444489101010131315151718182021212324252627Member StateDKMTSIBGNLROSKLVHUDELTFIFRATIESEESEEUKITBECZCYELPTPLLUEUTransposition deficit (%)0.30.30.40.40.40.40.40.50.60.60.60.60.90.90.90.91.01.11.11.31.41.41.71.71.92.02.21.0Number of directives not transposed556777789101010141415151618182122222728303336Missing notifications to reach the 1.5% objective346912EU-27 Member State performance in meeting 0% target for Directives whose
transposition is over 2 years late, as at 10/11/2008Member StateBGDKDEEEIEITCYLVHUMTNLATSKFIESFRLTSIROELPTSEUKPLBECZLUNumber of directives not transposed0000000000000011111222234410Infringement cases
EU-27 Member State number of open infringement proceedings, as at
1/11/2008Member StateROCYBGSILTEEHULVDKLUSKFICZSEMTNLATIEUKPLPTBEFRDEELESITNumber of open infringement cases13142021222525272930333436394054555659657078859091103112Annex 2
Citizens Signpost Service – success stories
Consumer rights
Question: A British citizen residing in another EU country is
overcharged by the national telecom operator who failed to inform him that they
had changed the supplier, and asks about redress. 
Reply: He is informed of the relevant EU legislation, namely of
Council Directive 93/13 on unfair terms in contracts and his rights under this
legislation, and advised to consult the local European Consumer Centre and other
private consumer organisations in case the telecom operator does not consider
his complaint.
The citizen later wrote to express his satisfaction with the answer
provided by CSS: “Through your help we have been able to recover
429€ from our telecom operator”.
Travel rights for non-EU spouses
Question: A British citizen wants to travel to another EU country,
where she has a family house, with her non-EU husband but is encountering
difficulties in obtaining a visa for him. The authorities of the host country
charge an administration fee and insist that the husband provides proof of his
employment together with an invitation from both the citizen and her mother (who
is co-owner of the family house) to stay there. They are requested to fill in
forms even though it is clearly stated that particular questions need not be
answered by the spouses of EU citizens. The British citizen seeks for
advice.
Reply: She is informed that her husband should be granted a visa free
of charge and without undue formality by the national authorities. It should not
be necessary for him to provide proof of employment or an invitation, nor should
he have to pay an administration fee. The requirements of the national
authorities seem to go beyond the requirements of EU law. The citizen is advised
to contact the relevant authorities. 
The citizen wrote back to thank CSS for its advice, which allowed the
spouse of the British citizen to travel without undue formalities.
Social security
Question: A Polish citizen working in Austria for 12 years asks if he
can get Austrian family benefits even if his wife and four children live in
Poland, where she is registered with the unemployment office. 
Reply: He is informed that the European rules provide that, as a
resident in the territory of another Member State, he is subject to the same
obligations and enjoys the same benefits under the legislation of that State as
its nationals, and that he could claim the right to certain social security
benefits granted by Austrian social security scheme, even if his family members
lived in another Member State. 
The citizen wrote back saying that the CSS advice eventually enabled him
to get family benefits in Austria.
More information on Citizens Signpost Service: http://ec.europa.eu/citizensrights/
Annex 3
SELECTION OF SOLVIT SUCCESS STORIES IN 2008
FREE MOVEMENT OF PERSONS
Procuring a permanent work permit in Germany for a Czech citizen
A Czech citizen who had been working in Germany for more than one year
applied for a permanent work permit. However, the German authorities were
reluctant to issue a work permit that would be valid for more than one year.
SOLVIT pointed out that, under the Accession Treaty, the person was entitled to
a permanent work permit and convinced the authorities to issue the document.
Solved within 2 weeks.
SOCIAL SECURITY[ Tabelle disponibili in PDF o Word PROCESSED ]Italian citizen gets unjustified fee cancelled in FranceAn
Italian citizen worked for two months in France in Euro Disney. She needed
urgent medical assistance and was operated on in a public hospital. Afterwards
she was asked to pay EUR 12 494.46 for the assistance received, despite the
fact that this cost should have been covered by the insurance. Thanks to
SOLVIT's intervention, the error was corrected and the invoice was sent to the
insurance company. Solved within 5 weeks.British citizen receives his pension from Portugal
A British citizen worked in Portugal as a teacher for a couple of years and
each month contributed about 10% of his salary to the Portuguese Pension Scheme.
When he retired, he returned to the United Kingdom and applied for payment of
his pension. Having tried unsuccessfully for over four years to receive his
pension, he turned to a Member of the European Parliament for assistance. The
MEP contacted SOLVIT and, very quickly, the applicant not only received his
backdated pension but was also assured that his monthly pension would be paid on
a regular basis. 
Solved within 14 weeks.
Problems with birth allowance clarified in Belgium
A Belgian citizen living in Belgium had a husband who was living in
Luxembourg. Their child was born in Belgium and she received a birth allowance
from the Belgian authorities. After the birth, she went to live with her husband
in Luxembourg. As a result, the Belgian authorities claimed repayment of the
birth allowance, arguing that family benefits should be paid by Luxembourg.
However, Luxembourg did not want to pay either. SOLVIT made it clear that it was
up to the Belgian authorities to pay this birth allowance, since the baby had
been born in Belgium, and it convinced the Belgian authorities that they were
not entitled to claim the money back. 
Solved within 6 weeks.
Ensures unemployment benefits for Czech citizen returning from IrelandA Czech citizen, who worked in Ireland for more than one year, decided to
return to the Czech Republic. Before she left Ireland, she applied there for a
document setting out her entitlements to unemployment benefit. Five months after
her application, she turned to SOLVIT for help. The form was issued immediately
after SOLVIT's intervention. 
Solved within one week.
SOLVIT solves cross-border pension problem
A Hungarian citizen applied for a widow's pension from the German authorities
since her late husband had worked in Germany for most of his working life.
However, seven months after her application, she had still heard nothing from
the German authorities. SOLVIT discovered that the delay was due to the
provisions of an old German law that recognised pension rights to foreigners
only if they were living in Germany. SOLVIT intervened to point out that this
practice was not in line with EU law and with the principle of free movement of
workers. Following this intervention, the German competent authority recognised
the widow's pension rights. 
Solved within one week.
Greek citizen does not have to pay double social security
contributions
A Greek engineer, working as a self-employed person in Greece, expanded his
activities into Belgium. Since in Belgium he was also working as a self-employed
person, he presented the appropriate E101 forms to the Belgian authorities,
explaining that he was covered by the Greek social security scheme. However, as
he had registered himself and his family in a Belgian commune and had a Belgian
VAT number, the Belgian authorities considered him to be permanently resident in
Belgium and asked him to pay social security contributions for his past 4 years
of activity in Belgium, which amounted to EUR 22.000. Following the intervention
of SOLVIT Belgium, the Belgian authorities agreed to reconsider the case and
recognised Greece as the client's main place of residence. 
Solved within 13 weeks.
Swedish student registered with an Italian municipality
A Swedish citizen, currently studying in Italy, experienced some difficulties
in trying to register with the Italian municipality where she resided because it
did not accept her European Health Insurance Card as proof of her health
insurance cover in Sweden. The student was informed that she might be prevented
from completing her studies unless she obtained an Italian insurance. SOLVIT
contacted the municipality and cleared up the misunderstanding. The student had
been registered and did not have to take out complementary insurance as
initially demanded by the Italian authorities. 
Solved within 9 weeks.
SOLVIT helps Czech citizen obtain an E 104 form from Denmark
A Czech citizen worked in Denmark for six months. When he returned to the
Czech Republic, the Health Insurance Company informed him that he had to pay
health insurance contributions for the period of six months during which he had
been abroad, unless he could produce an E 104 form completed by the Danish
Authority. Although the Danish Authority provided the client with a document
showing the detailed tax records, this was not acceptable to the Czech Health
Insurance Company, which insisted on receiving the E 104 form. Thanks to SOLVIT
DK, the E 104 form was issued within a few days. 
Solved within 3 weeks.
SOLVIT helps an Estonian bus driver to get a good night’s
sleep
An Estonian bus driver, who had worked and lived in Finland for 5 years,
needed medical help for sleeping disorders related to his occupation. However,
although he was covered by Finnish health insurance, he was refused treatment in
the Finnish hospital on the argument that he was no longer under the Finnish
social security system. With the help of the Finnish SOLVIT centre, the problem
was cleared up and the client was able to receive the treatment to which he was
entitled. 
Solved within 11 weeks.
SOLVIT arranges payment of medical invoices sent to holidaymakers
In two separate instances, an Italian and an Austrian citizen were on holiday
in the Netherlands when they had to have urgent medical treatment. They showed
their European Health Insurance Cards and were treated. After returning home,
they received invoices from the Netherlands, and were expected to pay for the
medical service. Solvit contacted the hospitals and the invoices were redirected
to the national contact points, which ensured that payment was duly processed.Solved within 5 weeks.
REGULATED PROFESSIONS[ Tabelle disponibili in PDF o Word PROCESSED ]Hungarian diploma recognised in FranceA French citizen with a
Hungarian nursing diploma applied for recognition of her professional
qualifications in France so that she could take up employment. However, the
competent authority did not react within the six-month deadline laid down by EU
law. This delay was jeopardising her chances of accepting the job she had been
offered. Thanks to SOLVIT's intervention, the committee responsible for the
decision assessed her file and proceeded swiftly to fully recognise her
qualifications. Solved within 9 weeks.Qualifications of the Belgian teacher recognized in Portugal
A Belgian teacher with a diploma in Physical Education, Sports and Leisure
Activities, residing in Portugal, wanted the Portuguese authorities to recognize
his professional diploma. He had been trying to get an answer to his application
since 2001, but it was not until recently (7 years after his initial request!)
that the competent authority informed him that his application had been
rejected. SOLVIT Portugal persuaded the Portuguese competent authority to
reconsider his file and grant the professional recognition of his Belgian
diploma in accordance with EU law. 
Solved within 7 weeks.
SOLVIT helps Polish doctor in Spain
A Polish citizen applied for recognition of her medical qualifications in
Spain. Even though according to EU law the procedure for examining an
application must be completed as quickly as possible, and in any event within 3
months of the submission of a complete file, the citizen had been waiting over
four months for the recognition. Thanks to the intervention of SOLVIT, the
Spanish authorities eventually assessed the applicant's qualifications. 
Solved within 9 weeks.
British nurse obtains recognition of her qualifications in France
A fully qualified British nurse moved to France but was unable to obtain
recognition of her professional qualifications because her documentation
referred to a recently adopted EU law, which had not yet been implemented in
France. She was thus unable to support herself or to begin her new life in
France. Following SOLVIT's intervention, the French regional authority
acknowledged its obligation to accept applications under the new EU legislation
and the nurse's application was accepted immediately. 
Solved within 4 weeks.[ Tabelle disponibili in PDF o Word PROCESSED ]SOLVIT makes sure Romanian physiotherapists can sit exam in
ItalyFive Romanian citizens wanted to have their physiotherapist
qualifications recognised in Italy. The Italian competent authority assessed
their files and asked them to choose a compensation measure, i.e. either a
training period or an exam. Although the citizens informed the authority of
their choice, the Ministry failed to organise the exam, thereby obliging the
citizens to wait. Thanks to SOLVIT's intervention, the Ministry agreed to
organise the exam. All five physiotherapists passed and had their qualifications
recognised. Solved within 4 weeks.SOLVIT helps Portuguese entrepreneurs to start a business in
Luxembourg
Three Portuguese citizens working in Luxembourg as employees of a company
dealing with construction and public works wanted to establish their own company
in Luxembourg. The Luxembourg authorities required them to present an official
document certifying their professional experience. After several unsuccessful
attempts to obtain the requisite document from the Portuguese authorities, they
decided to contact SOLVIT Portugal, who persuaded the relevant authority to
provide the papers. 
Solved within 2 weeks.
ACCESS TO EDUCATION
British 7-year-old able to access Bulgarian public school free of
charge
A British national migrated with her family to Bulgaria to start a business.
She applied for a place in a publicly funded school for her seven-year-old son
and was told that she had to pay a fee of EUR 800. Bulgarian children do not pay
school fees, and therefore the school’s actions were discriminatory under
EU rules. As a result of SOLVIT’s intervention, the Bulgarian authorities
changed their rules, and now all eligible children of EU nationals have free
access to compulsory education. 
Solved within 13 weeks.
VISAS
Romanian citizen can travel with her Indian husband to France
A Romanian citizen, married to an Indian citizen, both residing in Malta,
applied for a visa for the husband to travel to France, where he was to attend a
university MBA course. The French embassy informed them that the normal Schengen
visa procedure was applicable in this case and that it would take some time. As
the start of the academic year approached, and the need became urgent, they
decided to seek the help of SOLVIT. According to Community law, in such a case
the visa should be issued free of charge and by means of an accelerated
procedure. Following SOLVIT’s intervention, the visa was issued the
following day.
Solved within one week.
NON- DISCRIMINATION[ Tabelle disponibili in PDF o Word PROCESSED ][Image]The rights of a Swede in Austria to participate in championship
sportsA Swede living in Austria was prevented from playing his favourite
sport of curling. The Austrian Curling Federation rules stipulated that
non-Austrian players could only participate in the Austrian championships if
they had been living in Austria for the previous 18 months. Moreover, only one
non-Austrian player was allowed in each team. SOLVIT pointed out that these
rules were discriminatory and persuaded the federation to remove the quota for
foreigners from their regulations. Solved within 18
weeks.RESIDENCE RIGHTS
Brazilian spouse of a French citizen receives a residence card in
Ireland
A Brazilian citizen moved to Ireland with his French-Brazilian wife.  He
applied for a residence card as the spouse of an EU citizen. When he had
received no answer after more than six months, he turned to SOLVIT for help. 
SOLVIT quickly cleared up the problem - apparently the favourable decision has
already been issued, but had not reached the applicant. The authority concerned
was given the applicant's new address and sent him the decision again.Solved within 3 weeks.
Dutch citizen's husband obtains residence card in France
A Dutch citizen, who lived in France with her non-EU husband and their
children, was experiencing many problems in obtaining a residence card for the
husband. The file was lost several times and the prefecture in their town of
residence refused to apply EU law. SOLVIT contacted the prefecture and clarified
the situation; as a result, the prefecture recognized the complainant's right to
receive a residence card. 
Solved within 2 weeks.
Greek worker receives a residence card in Belgium
A Greek cross-border worker employed in Luxembourg, and living in Belgium,
tried to register in a Belgian municipality to obtain a 5-year residence card.
The Belgian authorities refused his request because he did not have a contract
with an employer based in Belgium. SOLVIT clarified the situation and explained
to the client which procedure he should follow. As a result, the client obtained
his residence card without any further problems. 
Solved within 9 weeks.
Norwegian citizen's husband can work in the United Kingdom
A Norwegian doctor and her American husband settled in the United Kingdom.
The husband, who was also a doctor, experienced delays in obtaining his
residence card in the United Kingdom and was not allowed to start working
without the document. SOLVIT Norway contacted SOLVIT United Kingdom, who managed
to persuade the competent authority to speed up the processing of the case.
After just a few days, the doctor obtained the necessary documents, and was able
to start work at the hospital. 
Solved within one week.
Finnish citizen obtains permanent residence rights in Luxembourg
A Finnish citizen who has legally resided in Luxembourg for more than ten
years encountered problems when he applied for permanent residence, to which he
was entitled under EU law. The Luxembourg authorities still required him to
prove sufficient financial resources by producing a contract of employment.
After SOLVIT's intervention, the competent authority acknowledged the
applicant's right to permanent residence without any further requirements. 
Solved within one week.
CAR REGISTRATION
SOLVIT helps British citizen to register a German car in Portugal
A British citizen with a car licensed under German plates had been waiting to
have her car registered in Portugal for almost a year and a half. This caused
her very serious inconvenience as she lived in a remote area and her car was her
only means of transport. The car was overdue for its yearly inspection and the
applicant was afraid that the situation would cause her even more problems with
the Portuguese authorities. SOLVIT helped her obtain the registration document
quickly. 
Solved within 2 weeks.
Solvit ensures refund of VAT on an imported vehicle 
A citizen moving from France to the Netherlands took his car with him. The
Dutch authorities considered the move of his car as an inter-community purchase,
and therefore required him to pay VAT, even though he had already, correctly,
paid the tax in France. Solvit managed to obtain a refund of the amount of EUR 2
343 of VAT that the applicant had paid in the Netherlands. The tax services had
argued that the car was newly imported to the Netherlands, but in fact it had
been purchased and registered in France when the complainant was still living
there. 
Solved within 10 weeks.
FREEDOM TO PROVIDE SERVICES
SOLVIT helps Portuguese company in France
A temporary work agency in Portugal assigned its workers to provide temporary
services in the construction sector in France. One of the workers was an Angolan
citizen, who had been resident in Portugal for 16 years, had a contract with the
Portuguese company and held a Portuguese resident's permit valid for 5 years.
The French labour inspectorate obliged the Angolan national to stop working
because of doubts concerning the Portuguese residence permit. This caused a
serious problem for the company which was losing a large amount of money every
day, because the Angolan employee was prevented from carrying out his duties.
After several clarifications, SOLVIT managed to convince the French authorities
that the Angolan employee of the Portuguese company should be allowed to
continue his temporary work in France. 
Solved within 2 weeks.
MARKET ACCESS FOR PRODUCTS[ Tabelle disponibili in PDF o Word PROCESSED ][Image]SOLVIT helps to give Polish houses a coat of Austrian paintAn
Austrian producer of varnish and paints was having difficulties marketing his
products in Poland. The Polish authorities insisted that the name of the Polish
distributor must appear on the label, as well as that of the manufacturer.
SOLVIT pointed out that, under EU rules, only one name was required on the
label: i.e. that of the manufacturer, importer or distributor. The Polish
authorities duly confirmed that the producer was not obliged to indicate the
contact details of the Polish distributor on the package. 
Solved within 17 weeks.SOLVIT clears the way for Czech products on the Slovak market
A Czech company importing goods from other EU Member States onto the Slovak
market was required to obtain additional certificates from Slovak laboratories,
even though the products had certificates from other appropriate EU testing
laboratories. SOLVIT managed to clarify the problem with the competent
authority, which gave an assurance that the current certificates are sufficient.Solved within 4 weeks.
IP/09/310
Bruxelles, 24 febbraio 2009In risposta alla crisi finanziaria, la
Commissione aumenta la flessibilità dei Fondi strutturaliIn risposta alla crisi economica e finanziaria, il
commissario alla politica regionale Danuta Hübner ha annunciato un
pacchetto di decisioni della Commissione europea affinché gli Stati membri
possano fare un uso più flessibile dei Fondi strutturali. Il termine entro
cui i paesi della UE devono usare le dotazioni loro assegnate nel periodo di
finanziamento 2000-2006 viene esteso e si introducono meccanismi atti a
garantire una maggior efficacia dei finanziamenti erogati.    
Commentando la decisione di prorogare il termine dei progetti e dei pagamenti
di 6 mesi fino al 30 giugno 2009, il commissario Hübner ha affermato:
“Stiamo facendo di tutto affinché ogni euro dei Fondi strutturali
sia speso in modo efficace e stiamo adeguando la politica di coesione alla nuova
realtà economica per consentire agli Stati membri di ottimizzare gli
investimenti nell’UE in quanto eccellente rimedio anticrisi.”Termini prorogati per 4 Fondi strutturali
A seguito di un invito della Commissione, gli Stati membri hanno chiesto di
prorogare l’ammissione al finanziamento di 385 programmi di politica di
coesione su 555 del periodo 2000-2006, se i fondi non risultassero interamente
utilizzati. La proroga del periodo di ammissibilità riguarda i 4 Fondi
strutturali all’epoca in vigore: Fondo europeo di sviluppo regionale
(FESR), Fondo sociale europeo (FSE), Fondo europeo agricolo di orientamento e
garanzia (FEAOG) e Strumento finanziario di orientamento della pesca (SFOP).
La flessibilità concessa permetterà agli Stati membri e alle
regioni di realizzare e portare a termine un maggior numero di progetti in loco.
La Commissione vuole che sia data precedenza a settori e misure “ad
alto ritorno”, come l’investimento nell’efficienza
energetica, nella creazione di posti di lavoro “verdi”, nel
risparmio energetico, nel sostegno a tecnologie non inquinanti e in settori come
l’edilizia e l’industria automobilistica.
Cinque volte maggiore flessibilità
La Commissione ha anche deciso di consentire agli Stati membri e alle regioni
una maggior flessibilità nell’assegnazione di finanziamenti per varie
priorità. Finora, le autorità di gestione avevano un margine di
flessibilità del 2% per trasferire finanziamenti da un cosiddetto
“asse prioritario” (settore strategico di spesa di ogni programma
operativo della politica di coesione) all’altro. 
“La situazione economica odierna è molto diversa da quella del
2000, quando furono decise le priorità. Date le circostanze eccezionali in
cui versano gli Stati membri, la Commissione ha deciso di aumentare di 5 volte
la flessibilità tra priorità, dal 2 al 10%. Ciò permetterà
agli Stati membri di destinare i finanziamenti restanti a progetti di maggior
impatto” - ha commentato il commissario Hübner.
Nota per redattori
La Commissione sta esaminando varie possibilità per aumentare e
accelerare gli investimenti comunitari, facilitare i trasferimenti finanziari
verso gli Stati membri e, di conseguenza, verso i beneficiari finali dei Fondi
strutturali. In questo contesto, sono state adottate o sono in corso di adozione
(v. MEMO/08/740)
varie proposte legislative e misure non legislative riguardanti sia
l’attuale periodo di programmazione (2007-2013) che quelli precedenti.
I finanziamenti totali assegnati agli Stati membri per l’esercizio
finanziario 2000-2006 era di 257 miliardi di euro. Finora, ne sono stati versati
225, pari all’87,5% del totale. Gli Stati membri possono ora effettuare
fino al 30 giugno 2009 i pagamenti relativi a questo periodo. I pagamenti del
Fondo di coesione per il periodo 2000-2006 scadono di solito alla fine del
2010.
http://ec.europa.eu/regional_policy/funds/recovery/
IP/09/317
Bruxelles, 25 febbraio 2009La Commissione incontra datori di lavoro e
sindacati per affrontare la crisi economica e intervenire a favore
dell’occupazioneLa Commissione europea ha proseguito oggi la sua
attività a favore del Piano europeo di ripresa economica, riunendosi in via
straordinaria con rappresentanti a livello europeo dei sindacati e dei datori di
lavoro. Esiste un ampio consenso sul fatto che il mercato interno e il Piano di
ripresa sono il vero trampolino di lancio per affrontare la crisi e intervenire
a favore dell’occupazione in Europa ma che occorre varare ulteriori misure
a livello europeo.
“Affrontare la crisi economica e intervenire a favore
dell’occupazione significa lavorare insieme” ha affermato il
presidente Barroso. “La politica della Commissione mira a limitare
l’impatto della crisi sull’economia e sull’occupazione reale,
preparando imprese e lavoratori alla ripresa e aiutando i cittadini europei a
trovare posti di lavoro sostenibili nel futuro. L’impatto della crisi
sull’occupazione è evidente. Per arrestare la recessione, limitare la
perdita di posti di lavoro, evitare la chiusura di imprese e rimettere
l’Europa sulla via della crescita e dell’occupazione, abbiamo
bisogno di cooperazione. Avere l’opportunità di discutere con le
parti sociali i modi per lavorare con maggior efficacia e ottenere risultati
è fonte di grande soddisfazione”.
Nella riunione odierna, la Commissione e le parti sociali europee (CES,
Business Europe, CEEP e UEAPME) hanno evidenziato la necessità di lavorare
insieme per salvaguardare e sviluppare ulteriormente i traguardi sociali ed
economici ottenuti dall’UE e dal mercato interno come fonte di
prosperità, di crescita e di occupazione.
Le parti sociali europee hanno inoltre accolto con favore il Piano europeo
di ripresa economica definendolo un punto di partenza adeguato, hanno
affermato la loro disponibilità a garantirne l’effettiva attuazione e
di voler portare a termine ulteriori iniziative con la necessaria ambizione.
Il Piano europeo di ripresa economica proposto dalla Commissione e
adottato dal Consiglio europeo di dicembre raccoglie vari provvedimenti per
mantenere e creare posti di lavoro e massimizzare la capacità
dell’economia europea di oltrepassare lasciarsi alle spalle la recessione.Molti elementi chiave del Piano avranno conseguenze dirette sui
lavoratori. Essi comprendono l’addestramento a tenere i dipendenti al
lavoro e ad aiutarli a trovare nuovi posti di lavoro. Esistono possibilità
di finanziamento da parte dell’UE attraverso il Fondo sociale
europeo e il Fondo europeo di adeguamento alla globalizzazione e sono
anche disponibili nuove fonti di finanziamento per le PMI. 
Il dibattito con i rappresentanti delle parti sociali si è concentrato
sulle proposte da esse espresse miranti a rafforzare la crescita e
l’occupazione, ad attuare misure di flessicurezza, ad aiutare imprese e
lavoratori durante la recessione, a incoraggiare gli investimenti, a sostenere
il potere d’acquisto e la domanda, a rispettare la libera circolazione dei
lavoratori e i contratti collettivi e a proseguire la salvaguardia del mercato
interno. I loro punti di vista saranno sostenuti dalla Commissione nel corso
della riunione informale dei capi di Stato e di governo che si terrà
l’1 marzo, del Consiglio europeo di primavera e del vertice
sull’occupazione che avverrà in maggio.  La Commissione e le parti
sociali concordano di collaborare strettamente e di far sì che i datori di
lavoro e i sindacati dell’intera UE possano contribuire effettivamente al
rilancio dell’economia europea.
Rappresentanti delle parti sociali presenti alla riunione: 
il presidente di Business Europe, Ernest-Antoine Seillière; il
presidente del CEEP: Carl Cederschiöld; il segretario generale di ETUC:
John Monks; il presidente di UEAPME: Georg Toifl.
IP/09/341
Bruxelles, 3 marzo 2009L’UE lancia una campagna contro le
disparità retributive tra uomini e donneLa Commissione europea lancia oggi una campagna in
tutta l’UE contro le disparità retributive tra uomini e donne.
Complessivamente, nell’intera economia europea, le donne guadagnano in
media il 17,4% in meno degli uomini. Al centro della campagna, lanciata nel
contesto dell’8 marzo, Giornata Internazionale della Donna, per
sensibilizzare al problema della disparità salariale, discuterne le cause e
i modi di risolverlo, c’è il semplice concetto di “stesso
guadagno per un lavoro dello stesso valore”.
“La disparità retributiva tra i sessi ha svariate cause e richiede
soluzioni a più livelli. Per affrontarla occorrono iniziative in tutti le
direzioni e l’impegno di tutte le parti interessate, dai datori di lavoro
e dai sindacati alle autorità nazionali e ai singoli cittadini. La campagna
mira a informare sui motivi per cui le donne in Europa continuano a guadagnare
meno degli uomini (e in misura così ampia) e su quanto è possibile
fare in proposito” ha affermato Vladimír &#352;pidla commissario UE
alle pari opportunità. Ed ha aggiunto: “In questo momento della
nostra vita economica, la parità tra uomini e donne è più
importante che mai. Solo se raccogliamo il potenziale di tutti i nostri talenti
possiamo fare fronte alla crisi”.
Lo stesso salario per lo stesso lavoro è uno dei principi fondanti
dell’Unione europea. Sancito dal trattato di Roma del 1957, era già
stato al centro di una direttiva del 1975 che proibiva qualsiasi discriminazione
tra uomini e donne in tutti gli aspetti legati alla retribuzione per lo stesso
lavoro o per un lavoro avente lo stesso valore. Grazie all’efficacia della
legislazione europea e nazionale sulla parità salariale sono perciò
diminuiti i casi “semplici e visibili” di discriminazione diretta,
come le differenze salariali tra uomini e donne che svolgono esattamente lo
stesso lavoro, hanno esperienza e competenze identiche e danno le stesse
prestazioni. Ma perché, allora, nella UE esiste sempre una disparità
retributiva del 17,4%?
La disparità retributiva tra i sessi è la differenza tra la
retribuzione media oraria delle donne e quella degli uomini, prima delle
imposte, nell’insieme dell’economia. Essa riflette le
discriminazioni e le disuguaglianze attualmente esistenti sul mercato del lavoro
e che, di fatto, colpiscono soprattutto le donne. Spesso, ad esempio, il lavoro
delle donne è visto come meno prezioso del lavoro degli uomini e spesso le
donne lavorano in settori le cui retribuzioni sono, in media, inferiori a quelle
dei settori in cui lavorano gli uomini: le cassiere di un supermercato
guadagnano di solito meno dei colleghi magazzinieri.
La disparità salariale, riducendo reddito e pensioni durante la vita
attiva delle donne, causa poi povertà in età avanzata. Il 21% delle
donne di oltre 65 anni d’età rischia la povertà, contro il 16%
degli uomini.
La campagna mira a rendere più consapevoli di questa disparità e
dei modi per affrontarla. Per raggiungere cittadini, datori di lavoro e
lavoratori, la campagna promuoverà pratiche esemplari che abbiano
affrontata in Europa la disparità salariale e distribuirà una
“cassetta degli attrezzi” della campagna destinata a datori di
lavoro e sindacati, a livello nazionale ed europeo. Altre iniziative
riguarderanno il lancio di un sito Web, la pubblicità sulla stampa europea
e la diffusione di manifesti.
Essa è un risultato della comunicazione sulla politica della Commissione
del 2007 nel campo della disparità retributiva che ne analizzò le
cause e individuò una serie di linee di condotta a livello UE. La
comunicazione sottolineava la necessità di una sensibilizzazione nel campo
della disparità retributiva e dei modi per combatterla agendo a tutti i
livelli, insieme a tutte le parti interessate ed esaminando ogni possibile
contributo.
Relazione annuale sulla parità
La relazione del 2009 sulla parità tra le donne e gli uomini –
anch’essa presentata oggi dalla Commissione europea - conferma che
nonostante taluni progressi in materia di pari opportunità, permangono
lacune significative in vari settori. Pur aumentando costantemente il tasso
d’occupazione femminile negli ultimi anni (58,3%, contro il 72,5% per gli
uomini), le donne lavorano a orario ridotto più spesso degli uomini (31,2%,
contro 7,7% per gli uomini) e predominano in settori in cui i salari sono
inferiori (oltre il 40% delle donne lavora nella sanità,
nell’istruzione e nella pubblica amministrazione – il doppio degli
uomini). Le donne rappresentano però il 59% di tutti i nuovi laureati.
Donne e uomini nel processo decisionale
Intanto, una nuova indagine effettuata per la Commissione conferma che le
donne sono drammaticamente sottorappresentate nei vertici decisionali
dell’economia e della politica europea. Le banche centrali di tutti i 27
Stati membri dell’UE hanno un governatore maschio. La
sottorappresentazione delle donne ai livelli superiori è aumentata nelle
grandi imprese: lì, quasi il 90% dei membri dei consigli di amministrazione
delle principali imprese (le “blue-chip” dei listini di
borsa) sono uomini - cifra a mala pena migliorata negli ultimi anni.
La percentuale delle donne tra i membri dei Parlamenti nazionali (Camera
unica/bassa) è aumentata della metà circa nell’ultimo decennio
(dal 16% nel 1997 al 24% nel 2008). Il Parlamento europeo è appena sopra
questa cifra (31% di donne). Nei governi nazionali, la proporzione tra ministri
uomini e ministri donne è in media di 3 a 1 (donne 25%, uomini 75%).
MEMO/09/91
Per ulteriori informazioni:
Sito Web della campagna sulla disparità retributiva (“Pay gap
campaign”)
http://ec.europa.eu/equalpay 
Relazione annuale del 2009 sulla parità tra donne ed uomini
http://ec.europa.eu/social/main.jsp?catId=418&amp;langId=en
 “Women in European Politics - time for action”
http://ec.europa.eu/employment_social/publications/booklets/equality/pdf/ke8109543_en.pdfDocumentari video sulle disparità retributive e sul ruolo delle donne e
degli uomini nei processi decisionali
http://www.tvlink.org
IP/09/342
Bruxelles, 3 marzo 2009La Commissione europea finanzierà la
coalizione finanziaria europea per combattere la diffusione di immagini
pedopornografiche su InternetIl vicepresidente Jacques Barrot, commissario
responsabile del portafoglio Giustizia, Libertà e Sicurezza, ha annunciato
oggi che la Commissione stanzierà fino a 427 000 euro per le attività
della coalizione finanziaria europea contro la pedopornografia su Internet.Posta sotto la guida del "Child exploitation and online protection centre"
(CEOP, l'organo di polizia britannico per la tutela contro lo sfruttamento
sessuale dei minori) e finanziata dalla Commissione europea, la coalizione
è un gruppo informale composto da attori pubblici e privati (autorità
di polizia, operatori finanziari, fornitori di servizi Internet, ONG e altri
partner) che collaborano alla lotta contro la pedopornografia. 
MasterCard, Microsoft, PayPal, VISA Europe e l'ONG Missing Children Europe
sono alcuni dei membri fondatori della nuova coalizione, cui hanno aderito in
qualità di membri consultivi Allen and Overy e ICMEC (il centro
internazionale per i bambini scomparsi e sfruttati). Per quanto riguarda
l'attività di contrasto, figurano tra i membri fondatori della coalizione
Europol e la Polizia postale e delle comunicazioni italiana.
La coalizione è stata varata oggi durante una conferenza stampa presso
il CEOP alla presenza del vicepresidente Jacques Barrot.
La Commissione stanzierà fino a 427 000 euro di finanziamenti per
le attività della coalizione, il cui fine è riunire tutti i partner
impegnati a combattere la distribuzione commerciale di immagini
pedopornografiche su Internet. La coalizione contribuirà a individuare e
proteggere le vittime, a localizzare e arrestare i criminali – pedofili e
quanti traggono profitto dalla vendita delle immagini – e, soprattutto, a
confiscare i proventi di tali attività criminose. Sarà così
impedito l'acquisto di materiale pedopornografico con carte di credito o altri
sistemi di pagamento elettronico. Tra breve inoltre, la Commissione
presenterà proposte per aggiornare e rafforzare la decisione quadro del
Consiglio relativa alla lotta contro lo sfruttamento sessuale dei bambini e la
pornografia infantile.
Sottolineando l'importanza di questa iniziativa, Jacques Barrot ha
dichiarato: "Sono assolutamente determinato a far sì che i minori godano
della massima protezione contro tutte le forme di criminalità e
sfruttamento. È un dato di fatto che la rapida espansione di Internet ha
aperto le porte a un importante mercato criminale di immagini pedopornografiche.
La coalizione finanziaria europea contribuirà a individuare e proteggere le
vittime e, soprattutto, a confiscare i proventi di queste attività
criminose. Per essere pienamente efficace, però, la coalizione deve avere
più partner, compresi gli Stati membri, e io sono pronto a dar loro pieno
appoggio."
IP/09/343
Bruxelles, 3 marzo 2009Migliorare l’accesso ad Internet ad
alta velocità è indispensabile per rilanciare le regioni rurali
dell’Europa, sostiene la CommissioneLa Commissione ha affermato oggi che offrire
l’accesso a Internet al 30% della popolazione rurale dell'UE che ne è
ancora privo dovrebbe essere una delle priorità per raggiungere l'obiettivo
della “banda larga per tutti” entro il 2010. Migliorare la
connettività a Internet è un passo importante per favorire una rapida
ripresa economica. La Commissione ha spiegato oggi come intende utilizzare i
propri programmi di sostegno per favorire le reti e i servizi Internet nelle
zone rurali e ha invitato gli Stati membri a fare lo stesso. Un adeguato accesso
a Internet contribuisce a diminuire l’isolamento e ad aumentare la
competitività di aziende agricole e imprese (soprattutto PMI) nelle zone
rurali, grazie all’accesso ai mercati internazionali e alla
possibilità di svolgere la propria attività in modo più rapido ed
efficace. Nel frattempo il Parlamento europeo e il Consiglio stanno discutendo
la proposta della Commissione di destinare un ulteriore miliardo di euro –
tramite il piano europeo di ripresa economica – per diffondere
maggiormente Internet ad alta velocità in tutte le regioni
d’Europa.
Mariann Fischer Boel, commissaria europea responsabile dell’agricoltura
e dello sviluppo rurale, ha affermato che “molti sono d’accordo
nel sostenere che, nel XXI° secolo, non si può vivere senza tecnologie
dell’informazione e della comunicazione, certamente non in ufficio ma
forse nemmeno a casa. Perché le zone rurali dovrebbero avere un accesso non
omogeneo a questi strumenti? Se vogliamo impegnarci seriamente
affinché le nostre zone rurali siano prospere e vitali, dobbiamo aiutare
tutti a trarre il massimo dalle tecnologie moderne.” 
“Dobbiamo fare del nostro meglio per portare a tutti i cittadini le
tecnologie legate a Internet, che contribuiscono al 50% della crescita
dell’UE in termini di produttività; gli Stati membri non possono
permettersi che le loro zone rurali siano private di queste potenzialità,
soprattutto in questo periodo di crisi economica" ha affermato Viviane
Reding, commissaria responsabile della Società dell'informazione e dei
media. “La banda larga è uno strumento indispensabile per le
imprese nelle zone rurali, soprattutto per le PMI per le quali una connessione
ad alta velocità al resto del mondo economico è di vitale importanza.
Chiedo al Consiglio di aiutarci a garantire che le aspettative di queste imprese
non vadano deluse, dando un segnale forte a sostegno della banda larga per tutti
gli europei.”
Mentre in media il 93% degli europei dispone dell’accesso a Internet ad
alta velocità, la percentuale scende al 70% nelle zone rurali e in alcuni
paesi (come Grecia, Polonia, Slovacchia, Bulgaria e Romania) le reti Internet a
banda larga coprono al massimo il 50% della popolazione. 
La Commissione, in una comunicazione adottata oggi, delinea i benefici di un
migliore accesso alle moderne TIC (come Internet) per i singoli individui e le
imprese nelle zone rurali (ad esempio per le imprese agricole e le imprese del
settore alimentare). 
L’80% delle imprese agricole svedesi, ad esempio, ha già accesso
ad Internet e un terzo di esse lo usa giornalmente (un terzo, inoltre, usa
Internet per richiedere finanziamenti comunitari). Tuttavia in altre regioni
(come la Toscana o in Ungheria), solo un quarto delle imprese agricole usa
Internet e ha quindi maggiori difficoltà nel programmare la produzione,
vendere i prodotti e conoscere i prezzi sui mercati internazionali, controllare
le previsioni del tempo o stabilire accordi di collaborazione con altri
operatori del mercato. Non sono soltanto gli agricoltori a rimanere tagliati
fuori: in tutta Europa, solo il 22,5% degli abitanti delle zone rurali utilizza
i servizi online della pubblica amministrazione (ad esempio per chiedere
rimborsi fiscali), rispetto al 32,9% nelle aree urbane.
La Commissione chiede perciò agli Stati membri e alle regioni (comprese
le autorità locali) di valutare la possibilità di modificare i propri
programmi di sviluppo rurale per dare il giusto rilievo alle tecnologie
dell’informazione e della comunicazione e alla connettività Internet,
in particolare nella valutazione intermedia dei piani di sviluppo rurale
prevista per il 2010.
Contesto
L’UE si occupa del “divario di Internet a banda larga” tra
aree urbane e rurali nell’ambito della politica di sviluppo rurale, che fa
parte della Politica agricola comune. Gli Stati membri e le regioni possono
investire i finanziamenti comunitari per modernizzare le aziende agricole grazie
alle nuove tecnologie, offrire formazione, tutelare l’ambiente, creare
nuove imprese e offrire servizi di base nelle zone rurali.
Inoltre, circa 15 miliardi di euro vengono spesi per le priorità
relative alle tecnologie dell’informazione e della comunicazione previste
dalla politica di coesione per il periodo 2007-2013, ad esempio per i servizi
pubblici online e l’infrastruttura Internet. Una parte di questo importo
verrà speso per le zone rurali.
In linea con le
conclusioni del Consiglio europeo di dicembre 2008, il 28 gennaio 2009 la
Commissione ha proposto di investire un ulteriore miliardo di euro nella banda
larga, nell’ambito del piano europeo di ripresa economica, con
l’obiettivo di portare al 100% la copertura di Internet a banda larga ad
alta velocità in Europa (MEMO/09/35).
Parallelamente alla comunicazione odierna su un migliore accesso alle TIC
moderne per le zone rurali, la Commissione sta organizzando una conferenza
sulla banda larga che si terrà a Torino il 2-3 aprile 2009.
All’evento prenderanno parte la Commissione, le autorità nazionali e
regionali e le altre parti interessate per discutere l’aumento degli
investimenti comunitari nella banda larga nell'ambito del piano di ripresa
economica e le politiche che contribuiranno a raggiungere l'obiettivo del 100%
di copertura di banda larga nelle zone rurali.
La comunicazione odierna su un migliore accesso alle TIC moderne per le zone
rurali è disponibile all’indirizzo: 
http://ec.europa.eu/agriculture/rurdev/employment/ict/index_en.htm
MEMO/09/92
Annex
Broadband coverage of population, December 20072007UrbanSuburbanRuralTotalAT100%99%81%92%BE100%100%100%100%BGn.a.n.a.0%n.a.CY100%40%0%80%CZ98%85%75%85%DK100%100%100%100%EE90%0%73%85%FI99%98%91%96%FR99%99%97%99%DE99%95%88%96%GR100%85%50%86%HU98%94%80%91%IS100%0%79%92%IE100%99%73%89%IT100%91%82%94%LV98%80%65%87%LT99%97%68%88%LU100%100%100%100%MT99%Not relevantNot relevant99%NL99%99%99%99%NO98%96%94%96%PL86%45%43%64%PT99%96%86%95%ROn.a.n.a.0%n.a.SK94%84%39%74%SI99%95%86%92%ES93%90%88%91%SE99%99%90%98%UK100%100%96%100%EU 25+298%92%80%93%EU 27+2n.a.n.a.70%n.a.Data source: IDATE Study “Broadband Coverage in Europe
2008”
Data for urban, suburban areas and for the national average in Bulgaria
and Romania are not available. Rural coverage in these countries is 0 and this
allows the calculation of rural coverage for EU27 + 2.
% of total territory covered by fixed broadband, Dec
2007
[ Tabelle disponibili in PDF o Word PROCESSED ]
Note: No data for rural areas in Malta and Cyprus
Source: Rural development statistical report 2008, European
Commission
IP/09/344
Bruxelles, 3 marzo 2009Cinque grandi imprese di high-tech si
impegnano a promuovere l’impiego femminile nel settore delle
TICNell’attuale crisi finanziaria globale i
posti di lavoro nel settore delle tecnologie dell’informazione e delle
comunicazioni (TIC), come internet e le telecomunicazioni, sono una fonte sicura
di crescita e hanno un’importanza cruciale per la ripresa
dell’economia. La competitività dell’Unione europea dipende
però dalla sua capacità di attirare e mantenere sul posto di lavoro
impiegati qualificati, comprese le donne, in particolare nel settore high-tech.
Se da un lato ci si aspetta che entro il 2010 mancheranno all’appello
circa 300 000 ingegneri qualificati, dall’altro le donne
rappresentano meno di un informatico su cinque. La Commissione europea ha
già cercato di affrontare questa sproporzione nel 2007, incoraggiando le
imprese del settore delle telecomunicazioni e di internet ad assumere un maggior
numero di donne qualificate nelle TIC. Grazie a quest’iniziativa oggi
cinque importanti imprese di telecomunicazioni sottoscriveranno un codice di
buone pratiche per le donne nel settore delle TIC, impegnandosi a fare di
più per rendere attrattive per le donne le opportunità di lavoro nel
settore delle alte tecnologie e a promuovere e sfruttare al meglio il potenziale
femminile.
“La firma di questo codice di buone pratiche costituisce solo un
primo passo per rendere più attrattivo l’impiego nel settore delle
tecnologie dell’informazione e delle telecomunicazioni per le donne. Mi
complimento con le imprese che oggi dimostrano coraggio e convinzione
impegnandosi a rispettare il codice di buone pratiche, che arricchirà
senz’altro il settore delle TIC rendendolo più accessibile
all’occupazione femminile,” ha affermato Viviane Reding, la
commissaria europea alle telecomunicazioni. “Il settore delle
telecomunicazioni, tuttavia, sta solo cominciando a rendersi conto dello
spessore del problema e di quanto sia importante attirare l’occupazione
femminile per far fronte alla scarsità di personale qualificato cui stiamo
assistendo in Europa. Attualmente, la domanda di personale qualificato nelle
tecnologie dell’informazione rappresenta in Belgio 10 100 posti di
lavoro, in Polonia 18 300, in Italia 2 800, in Francia
4 300, in Spagna 41 800 e in Germania addirittura 87 800! Invito
pertanto anche le altre imprese del settore a seguire quest’esempio e a
firmare entro la fine dell’anno il codice a favore dell’occupazione
delle donne nel campo delle tecnologie dell’informazione e delle
telecomunicazioni.”
Oggi cinque grandi compagnie europee e multinazionali del settore
dell’informazione e delle telecomunicazioni, ALCATEL-LUCENT, IMEC,
ORANGE-FRANCE TELECOM GROUP, MICROSOFT e MOTOROLA, hanno firmato un codice di
buone pratiche per le donne nel settore delle TIC, alla presenza della
commissaria Reding. Questo è il risultato di una serie di trattative con
l’industria avviate dalla commissaria in occasione della Giornata
internazionale della donna del 2008 (IP/08/392).Il codice ha lo scopo non solo di rendere appetibile il settore delle alte
tecnologie alle studentesse delle scuole superiori o universitarie, ma anche di
promuovere e mantenere i posti di lavoro attualmente occupati dalle donne in
questo settore attraverso le seguenti iniziative:creazione di laboratori o club informatici per ragazze, attraverso i
quali le giovani possono sviluppare una maggiore fiducia in se stesse
nell’uso delle TIC creando siti Web, imparando le tecniche di missaggio di
musica o allestendo riviste on-line. Alcune delle imprese che hanno sottoscritto
il codice, IMEC, Motorola, Orange e Microsoft, hanno già attivato
laboratori tecnologici e campi estivi tecnologici per ragazze. Questo tipo di
club esiste già nel Regno
Unito e in Germania;
programmi di tutoraggio durante il congedo di maternità, per
aiutare le donne a tenersi aggiornate sugli ultimi sviluppi tecnologici durante
il congedo parentale: questo tipo di programma è offerto ad esempio da
Motorola; 
aiuto concreto per conciliare la vita lavorativa con gli impegni
familiari: la IMEC, ad esempio, offre già un orario di lavoro
flessibile e il telelavoro;
forum e reti sulle tecnologie dell’informazione e delle
comunicazioni per le donne, che aiutano nella ricerca di lavoro, offrono
consulenza e tutoraggio. Alcatel Lucent sta promuovendo un tipo di sostegno
alla carriera per le donne dalle qualifiche elevate per aiutarle ad arrivare
rapidamente ai vertici della carriera. Anche alla Microsoft e alla Motorola sono
già in atto programmi per la promozione della dirigenza femminile; 
fissazione di obiettivi per le assunzioni e le promozioni di personale
femminile a tutti i livelli e monitoraggio del raggiungimento di tali
obiettivi. La Orange, firmataria del codice, per favorire
l’assunzione di personale femminile tiene aperti i termini per la
presentazione di candidature finché non si sia presentata almeno una donna.
La Commissione europea seguirà da vicino l’applicazione
del codice ed effettuerà una valutazione entro un anno. “Alle
buone pratiche occorre affiancare la fissazione di obiettivi precisi. Un modo
concreto di farlo è aumentare la rappresentanza femminile nei consigli di
amministrazione delle imprese del settore delle TIC”, ha affermato la
commissaria Reding. “Oggi solo il 7% dei membri dei consigli di
amministrazione delle principali 116 imprese TIC sono donne. Il nostro obiettivo
è raddoppiare questa rappresentanza entro il 2015.” 
Contesto 
Per valorizzare il potenziale femminile nel settore delle TIC la commissaria
Reding ha avviato nel 2007 l’operazione “Shadowing” (IP/07/305)
che ora è organizzata ogni anno. In concreto viene offerta la
possibilità a un certo numero di giovani donne di affiancare
un’affermata professionista del settore delle TIC (ingegnere, dirigente o
politica) nel corso di una tipica giornata di lavoro, di incontrare
professionisti, uomini e donne, esperti nelle TIC e di farsi un’idea di
cosa significhi lavorare concretamente nel settore. Nel 2008 oltre 100 ragazze
hanno preso parte all’iniziativa “Shadowing” (IP/08/392).Nell’ottobre 2008, in occasione del convegno mondiale del Women’s
Forum for Economy and Society svoltosi a Deauville, la commissaria Reding ha
incontrato altre donne leader nei settori della politica e dell’industria
e le ha invitate a promuovere l’occupazione femminile nel settore delle
TIC (iniziativa ‘Cyberellas’, MEMO/08/631).L’odierna firma del codice di buone pratiche per le donne nel settore
delle TIC è stata accompagnata dalla conferenza dal titolo
“Cyberellas are IT!” nel corso della quale la commissaria ha
presentato a Bruxelles un videoclip sull’operazione shadowing svoltasi a
Lione nel novembre 2008. Il videoclip “ICT is wicked” sarà
distribuito nelle scuole di tutta Europa e si può visionare online al
seguente indirizzo: 
http://212.68.215.195/europa/shadowingday09.wmvPer maggiori informazioni: www.ec.europa.eu/itgirls.
IP/09/348
Bruxelles, 4 marzo 2009Pubblicazione della Relazione generale
sull’attività dell’Unione europea nel 2008La Relazione generale sull’attività
dell’Unione europea pubblicata dalla Commissione passa in rassegna la vita
dell’UE nel 2008. In questi dodici mesi, l’Unione ha fornito
risposte tempestive e efficaci a fronte di diversi eventi salienti, quali la
crisi finanziaria internazionale, il cambiamento climatico e vari conflitti
mondiali, acquisendo un posto di rilievo sulla scena politica mondiale. Sul
piano istituzionale, l’evento di maggior rilievo è stato il processo
di ratifica del trattato di Lisbona, che dopo il rallentamento a seguito del
"no" del referendum irlandese di primavera, è stato rilanciato dal
Consiglio europeo di dicembre.
In occasione della pubblicazione della Relazione generale 2008, il presidente
Barroso ha sottolineato che “dopo cinquant’anni di vita, le
istituzioni europee hanno provato di essere in grado di reagire in modo rapido
alle sfide mondiali del 2008. Quanto all’Unione economica e monetaria, che
ha compiuto dieci anni nel 2008, l’euro si è dimostrato una
protezione nei confronti di una crisi finanziaria di portata
mondiale”.
La Relazione generale, che descrive le attività dell’insieme delle
istituzioni e degli organi dell'Unione, offre una panoramica dei maggiori eventi
e delle principali tendenze che hanno caratterizzato la vita dell’UE nel
2008.
Nel 2008 gli Stati membri e le istituzioni hanno reagito di concerto di
fronte ad importanti sfide. Nell’ambito delle riflessioni su una riforma
reale e completa del sistema finanziario internazionale, l'Unione europea ha
assunto una ruolo leader. Per far fronte alle conseguenze della crisi
finanziaria sulle economie europee, sono stati approntati provvedimenti
d’urgenza volti a coordinare le reazioni dei singoli Stati nei confronti
di un evento di portata planetaria. Il piano europeo di ripresa economica, che
contempla misure di stimolo della domanda a breve termine, è inteso a
tutelare l’occupazione e a contribuire a ricreare un clima di fiducia. Il
piano prevede inoltre incentivi di bilancio rapidi, mirati e transitori, per un
totale di 200 miliardi di euro, pari all’1,5% del prodotto interno lordo
(PIL) dell'Unione.
Nel 2008 le istituzioni europee hanno assunto un serio impegno per quanto
riguarda l’altro evento centrale dell’anno: la definizione di una
politica energetica europea che tenga conto del cambiamento climatico. In
occasione del Consiglio europeo di dicembre è stato infatti trovato un
accordo sull’ambizioso pacchetto di misure relative a energia e clima,
grazie al quale l’UE potrà dotarsi dei mezzi per ridurre di almeno il
20% le emissioni di CO2 e portare la quota di energia da fonti
rinnovabili al 20% dei consumi entro il 2020.
Altro sviluppo di rilievo del 2008: il rilancio del processo di ratifica del
trattato di Lisbona. Il 12 giugno il 53,4% dei votanti in Irlanda, unico Stato a
ricorrere al referendum, ha detto “no” alla ratifica. Una via
d’uscita è stata tuttavia trovata a questa nuova empasse:
l’Unione chiarirà, tramite una serie di dichiarazioni giuridicamente
vincolanti, gli aspetti del trattato all’origine delle preoccupazioni
espresse dagli elettori irlandesi i quali verranno nuovamente convocati alle
urne nel 2009 prima della fine del mandato dell’attuale Commissione.
Nel 2008 gli eventi di politica estera hanno occupato un posto di rilievo
sulla scena europea, dal progetto dell’Unione per il Mediterraneo al
partenariato orientale con i paesi dell’Europa dell’Est, passando
per lo sviluppo della “sinergia del mar Nero”. L'Unione ha inoltre
dato priorità alla risoluzione del conflitto aperto scoppiato in Georgia e
al problema dell'approvvigionamento energetico.
Il resoconto relativo ai settori d’attività, che si estende per
circa 250 pagine, è articolato attorno ai quattro obiettivi strategici
definiti dalla Commissione ad inizio mandato: prosperità, solidarietà,
sicurezza e ruolo dell’Unione in quanto partner mondiale. La Relazione
dedica peraltro tre capitoli distinti ad aspetti quali la vita delle istituzioni
e degli organi, il bilancio e le attività finanziarie e il quadro politico
e economico generale delle attività comunitarie, nell’ambito del
quale sono illustrati i progressi realizzati nel 2008 in settori importanti
quali l’iniziativa “legiferare meglio” e la riduzione degli
oneri amministrativi gravanti sulle imprese.
La Relazione generale, pubblicata nelle ventiquattro lingue ufficiali
dell’Unione, è disponibile al seguente indirizzo web del sito Europa:
http://europa.eu/generalreport/fr/welcome.htm.
La versione cartacea sarà presto disponibile presso i principali punti
vendita delle pubblicazioni dell’Unione europea.
IP/09/351
Bruxelles, 4 marzo 2009La Commissione invita i leader dell’UE
a rimanere uniti per affrontare la crisi, ad attuare speditamente la riforma del
mercato finanziario e ad assumere un ruolo guida a livello mondiale in occasione
del G20La Commissione europea invita i leader
dell’Unione ad intensificare ulteriormente la loro azione coordinata a
livello europeo per lottare contro la crisi economica. Nella sua comunicazione
per il Consiglio europeo del 19-20 marzo, la Commissione presenta proposte volte
a rafforzare il notevole sostegno di cui stanno già beneficiando l'economia
reale e l'occupazione. La comunicazione della Commissione illustra una riforma
globale del sistema finanziario basata sulla relazione del gruppo de
Larosière, da cui risulta come un impegno chiaro e unanime per questo
ambizioso programma possa aiutare l'UE ad assumere un ruolo guida a livello
mondiale in occasione del vertice del G20 che si terrà il 2 aprile a
Londra.
Il Presidente della Commissione José Manuel Barroso ha dichiarato:
“Il Consiglio europeo di primavera deve inviare un segnale forte ai
cittadini, alle imprese e al mondo. Certo che possiamo sormontare questa crisi.
Certo che l’Europa possiede la coesione, la sicurezza e la determinazione
necessarie per vincere questa battaglia. Dobbiamo attuare il piano di ripresa
approvato in modo deciso e coordinato. Dobbiamo sfruttare appieno il mercato
unico. Oggi chiediamo ai leader dell'Unione di approvare un piano d’azione
globale, di fare tutto il possibile per proteggere i nostri cittadini dalla
disoccupazione, di risanare i mercati finanziari sulla base della relazione de
Larosière e di permettere all’Europa di guidare il processo mostrando
l’esempio e dando prova di persuasione in previsione del vertice G20 di
Londra.
Il sistema bancario
La comunicazione della Commissione inizia con un riepilogo delle misure
adottate dall’autunno del 2008, che hanno scongiurato il crollo del
settore bancario europeo evitando un numero incalcolabile di fallimenti e di
perdite del posto di lavoro. La comunicazione esorta gli Stati membri ad agire
rapidamente per far rinascere la fiducia e ripristinare il flusso di prestiti
bancari, applicando in particolare gli orientamenti sulla rimozione degli attivi
deteriorati dai bilanci delle banche pubblicati il 25 febbraio dalla
Commissione.
Regolamentazione e vigilanza finanziaria
La Commissione approva i principi chiave definiti dal gruppo de
Larosière e chiede ai leader dell’UE di fare altrettanto. Auspica un
sistema di vigilanza che combini un monitoraggio molto più rigoroso a
livello dell'UE pur continuando a conferire un ruolo ben definito alle
autorità di vigilanza nazionali. Sostiene la proposta del gruppo di
istituire un organismo di allarme rapido che faccia capo alla BCE e sia
incaricato di individuare e gestire i rischi sistemici. Appoggia la
raccomandazione del gruppo sulla necessità di definire un nucleo
armonizzato di standard da applicare in tutta l’UE.  
In aprile la Commissione presenterà iniziative, già in
preparazione, riguardanti hedge fund, private equity e strutture retributive.
Dopo una valutazione d’impatto, la Commissione sottoporrà al
Consiglio europeo di giugno un calendario dettagliato per ulteriori misure
basate sulla relazione de Larosière. In autunno, la Commissione
presenterà proposte sul nuovo quadro di vigilanza e su altre questioni come
il rischio di liquidità e il leverage eccessivo, l’ulteriore
rafforzamento della tutela dei titolari di depositi e di polizze e sanzioni
efficaci contro i comportamenti scorretti. 
L’economia reale
La comunicazione mette in luce i primi risultati positivi del piano europeo
di ripresa economica. Il sostegno finanziario globale all'economia proveniente
dalle misure europee e nazionali e dagli stabilizzatori automatici ammonta
almeno al 3,3% del PIL per il periodo 2009-2010. Un allegato sintetizza 500
misure nazionali, che giudica globalmente conformi ai principi secondo i quali
l’azione di risanamento deve essere tempestiva, mirata e temporanea. 
La Commissione invita i leader dell’UE ad approvare principi chiari per
un ulteriore intervento in linea con il mercato unico, con l'apertura dei
mercati a livello internazionale, con la costruzione di un'economia a basse
emissioni di carbonio e con il ritorno, appena possibile, a finanze pubbliche
sostenibili.
La Commissione esorta nuovamente gli Stati membri a decidere l'investimento
mirato di 5 miliardi di euro nelle interconnessioni energetiche e nella banda
larga.
L’occupazione
Il contributo della Commissione invita gli Stati membri a intensificare le
misure volte a combattere la disoccupazione che nel 2010 potrebbe arrivare al
10% - un livello mai registrato dagli anni '90 – e l’esclusione
sociale. Questi sforzi, che contribuiranno anche a mantenere la domanda e a
evitare ulteriori licenziamenti, devono essere un elemento fondamentale dei
piani di sostegno nazionali. La Commissione invita gli Stati membri ad attuare
misure come il sostegno finanziario per i regimi di disoccupazione parziale, un
maggiore sostegno al reddito dei disoccupati, la riduzione dei costi non
salariali per i datori di lavoro e il rilancio degli investimenti per lo
sviluppo delle competenze e la riqualificazione. A livello europeo, la
Commissione chiede di approvare rapidamente la sua proposta di autorizzare un
incremento immediato di 1,8 miliardi di euro dei pagamenti anticipati a titolo
del Fondo sociale europeo.
La Commissione definisce inoltre una roadmap in previsione del vertice
europeo sull’occupazione che si terrà in maggio a Praga, durante il
quale si dovrebbero decidere altre misure concrete per salvare posti di lavoro e
creare occupazione nei settori del futuro. Poco prima del vertice, la
Commissione organizzerà una serie di workshop con tutte le principali parti
interessate nei diversi Stati membri.
Promuovere la ripresa globale: il ruolo guida dell’UE
La Commissione chiede ai leader dell’UE di definire di comune accordo
una serie di settori in cui l’Europa può e deve dar prova di una
forte leadership in occasione del vertice del G20 che si terrà il 2 aprile
a Londra, prendendo spunto dal successo che ha riscosso esprimendosi con voce
unanime al vertice di Washington del novembre 2008. 
L’UE deve mostrarsi unita per dare un impulso al miglioramento del
sistema finanziario e normativo globale, concentrandosi sui seguenti aspetti:
rafforzare la trasparenza e la responsabilità, regolamentare adeguatamente
tutti gli attori finanziari; affrontare le difficoltà causate dalle
giurisdizioni che non collaborano; rilanciare la cooperazione internazionale in
materia di vigilanza e riformare l’FMI, il Forum per la stabilità
finanziaria e la Banca mondiale. 
L’Europa deve inoltre favorire la ripresa globale chiedendo che si
analizzino gli effetti globali delle misure di bilancio adottate finora,
promuovendo l’apertura dei mercati e invitando il vertice di Londra a
varare un’iniziativa multilaterale sul finanziamento degli scambi
commerciali e a ribadire l’impegno assunto a Washington in merito agli
obiettivi di sviluppo del millennio. 
Il testo integrale della comunicazione della Commissione al Consiglio europeo
sarà disponibile al seguente indirizzo:	
http://ec.europa.eu/commission_barroso/president/index_en.htm
IP/09/369
Bruxelles, 9 marzo 2009La politica di coesione a sostegno della
"economia verde" per la crescita e la creazione di posti lavoro duraturi in
EuropaDanuta Hübner, commissario responsabile per la
politica regionale, ha annunciato oggi che 105 miliardi di EUR verranno
investiti nella "economia verde" tramite la politica di coesione UE. Il
finanziamento, che corrisponde a più del 30% del bilancio della politica
regionale per il periodo 2007-2013, offre una valida piattaforma  per la
creazione di posti di lavoro e dà un notevole impulso alle regioni e alle
città che aspirano a mantenere la leadership globale dell'Europa nel campo
delle tecnologie verdi.
Il commissario Hübner ha affermato: "Il sostegno all'economia verde e
all'ambiente vanno di pari passo con l'obiettivo della politica di coesione
finalizzato a una crescita sostenibile, alla creazione di posti di lavoro e alla
competitività. In un clima finanziario difficile questo investimento
servirà a creare posti di lavoro duraturi e a ridare respiro alle economie
locali oltre a ribadire l'impegno dell'UE a lottare contro il cambiamento
climatico."
Investimenti ambiziosi su iniziative ambientali
I 105 miliardi di EUR consacrati ai progetti verdi e alla creazione di posti
di lavoro è  quasi tre volte maggiore dell'importo stanziato nel
periodo finanziario 2000-2006. Un'importante quota di tale dotazione (54
miliardi di EUR) è destinata ad aiutare gli Stati membri a mettersi in
linea con la normativa ambientale dell'UE. Il solo miglioramento della gestione
delle acque e dei rifiuti assorbe 28 miliardi di EUR dall'importo
complessivo.
La Romania e la Bulgaria investono la proporzione maggiore di finanziamenti
provenienti dalla politica di coesione in progetti a connotazione ambientale,
rispettivamente il 45% e il 42% dell'importo loro destinato. Questi investimenti
interessano centinaia di grandi progetti ambientali e contribuiscono anche al
mantenimento e alla creazione di posti di lavoro nell'UE.
Lotta contro il cambiamento climatico
L'UE si è posta obiettivi ambiziosi nella lotta contro il cambiamento
climatico – entro il 2020 si prefigge una riduzione del 20% delle
emissioni di gas a effetto serra e una quota del 20% di energia rinnovabile
rispetto al consumo energetico complessivo nell'UE. Con 48 miliardi di EUR
destinati a misure volte a raggiungere gli obiettivi climatici dell'UE e a
realizzare un'economia a basse emissioni di carbonio la politica di coesione
reca un notevole contributo a questi obiettivi. Si annoverano 23 miliardi di EUR
destinati alle ferrovie, 6 miliardi di EUR per i trasporti urbani puliti, 4,8
miliardi di EUR per le energie rinnovabili e 4,2 miliardi di EUR per
l'efficienza energetica.
La politica di coesione contribuisce anche ad aprire nuovi mercati per le
economie locali permettendo loro di cogliere le opportunità dettate dalla
necessità di affrontare il cambiamento climatico quali nuove fonti
potenziali di crescita. Circa la metà degli Stati membri (Austria,
Bulgaria, Repubblica ceca, Francia, Germania, Ungheria, Italia, Polonia,
Portogallo, Romania, Slovacchia, Slovenia e Regno Unito) hanno integrato nei
loro programmi "Politica di coesione" indicatori per la riduzione delle
emissioni di gas a effetto serra. La Francia ad esempio ha sviluppato uno
strumento unico di valutazione delle emissioni di carbonio per monitorare le
emissioni di CO2 prodotte da tutti i progetti finanziati con il
sostegno dell'UE.
Promozione dell'ecoinnovazione
La promozione dell'ecoinnovazione e la creazione di nuovi posti di lavoro
nelle piccole e medie imprese (PMI) operanti nell'economia verde (i cosiddetti
impieghi da "green-collar") costituiscono importanti priorità nell'ambito
del sostegno destinato alle regioni. La politica di coesione dà un
contributo di 3 miliardi di EUR alla promozione di prodotti e processi
produttivi ecocompatibili nelle PMI. Uno degli obiettivi espliciti dei
finanziamenti per la ricerca e l'innovazione è di accrescere l'investimento
complessivo nelle tecnologie verdi. Il cluster
Lahti Cleantech in Finlandia è un valido esempio di questo tipo di
sostegno. L'investimento comunitario (1,5 milioni di EUR) in questo progetto ha
incoraggiato l'innovazione e lo sviluppo di tecnologie ambientali facendo
interagire piccole e grandi imprese, organizzazioni educative e autorità
regionali. I risultati parlano da soli: sono stati creati 170 nuovi posti di
lavoro, nella regione di Lahti sono state costituite 20 nuove imprese a
tecnologia pulita e il progetto ha attirato più di 30 milioni di EUR di
investimenti complessivi.
Programmi con prova di ecocompatibilità
I 455 programmi operativi al centro della politica di coesione sono
verificati per accertarne l'ecocompatibilità: previamente all'approvazione
da parte della Commissione europea gli Stati membri devono presentare una
valutazione ambientale strategica per assicurare che i loro programmi rispettano
le norme ambientali UE. Per certi programmi che fruiscono di un finanziamento
comunitario – ad esempio grandi progetti nel campo dei trasporti –
deve essere anche realizzata una valutazione d'impatto ambientale.
Una politica flessibile per tener conto di sfide complesse
La sfida ambientale non rispetta le frontiere. La politica di coesione, con i
suoi numerosi programmi transfrontalieri, transnazionali e interregionali,
può offrire un'importante piattaforma per nuovi tipi di cooperazione. Ad
esempio la Strategia europea per la Regione baltica (EU
Baltic Sea Region Strategy) è la prima strategia UE concepita a livello
di macroregione che coinvolge paesi vicini quali la Russia. Uno degli obiettivi
principali è migliorare la situazione ambientale nel mar Baltico.
Allegato: finanziamenti a titolo della coesione destinati all'ambiente
in ciascuno Stato membro.
Per ulteriori informazioni:
http://ec.europa.eu/regional_policy/projects/stories/index_en.cfm
http://ec.europa.eu/sustainable/
ANNEXCohesion policy investment in environment, by Member
State
2007-2013, in EurosBalgarijaCategoriesCommunity amountEco-innovation in small and medium enterprises (SMEs)23.233.333Railways464.000.000Promotion of clean urban transport68.054.177Renewable energy66.491.830Energy efficiency, co-generation, energy management125.619.935Waste management300.521.138Water management934.903.309Promotion of biodiversity and nature protection98.861.283Integrated projects for urban and rural regeneration150.263.623Other590.481.108Sum:2.822.429.736Belgique-BelgiëCategoriesCommunity amountEco-innovation in SMEs2.000.000Renewable energy11.851.495Energy efficiency, co-generation, energy management13.976.147Waste management2.382.219Water management1.000.000Rehabilitation of industrial sites and contaminated land54.048.204Promotion of biodiversity and nature protection16.481.566Promotion of clean urban transport4.018.925Integrated projects for urban and rural regeneration147.886.292Other49.218.072Sum:302.862.920Ceska RepublikaCategoriesCommunity amountEco-innovation in SMEs292.558.512Railways2.594.682.303Renewable energy567.934.283Energy efficiency, co-generation, energy management622.097.020Waste management520.258.572Water management1.745.530.053Promotion of biodiversity and nature protection685.006.132Promotion of clean urban transport200.960.223Risk prevention529.197.260Integrated projects for urban and rural regeneration967.788.988Other1.998.500.556Sum:10.724.513.902DanmarkCategoriesCommunity amountEco-innovation in SMEs25.980.691Promotion of biodiversity and nature protection6.127.108Other6.127.108Sum:38.234.907DeutschlandCategoriesCommunity amountEco-innovation in SMEs123.861.432Railways794.513.644Renewable energy226.110.262Energy efficiency, co-generation, energy management252.119.003Waste management47.745.110Water management374.973.719Promotion of biodiversity and nature protection107.257.535Promotion of clean urban transport43.885.020Risk prevention526.609.018Integrated projects for urban and rural regeneration989.091.023Other791.879.154Sum:4.278.044.920EestiCategoriesCommunity amountEco-innovation in SMEs8.793.732Railways155.269.516Renewable energy: biomass10.200.299Energy efficiency, co-generation, energy management63.374.791Waste management70.302.813Water  management407.756.320Rehabilitation of industrial sites and contaminated land138.045.325Promotion of biodiversity and nature protection33.943.477Risk prevention38.346.989Other300.379.635Sum:1.226.412.897ElladaCategoriesCommunity amountEco-innovation in SMEs41.225.000Railways810.700.000Renewable energy292.840.000Energy efficiency, co-generation, energy management71.170.000Waste management432.176.450Water management1.398.166.550Promotion of biodiversity and nature protection201.467.000Promotion of clean urban transport873.870.000Risk prevention479.120.000Integrated projects for urban and rural regeneration478.546.683Other425.621.000Sum:5.504.902.683EspañaCategoriesCommunity amountEco-innovation in SMEs245.755.147Railways3.575.543.446Renewable energy164.357.038Energy efficiency, co-generation, energy management147.617.671Management of household and industrial waste462.015.554Water management4.019.502.284Promotion of biodiversity and nature protection749.878.282Promotion of clean urban transport138.677.144Risk prevention715.036.203Integrated projects for urban and rural regeneration1.098.679.757Other679.869.072Sum:11.996.931.598EU cross-border cooperationCategoriesCommunity amountEco-innovation in SMEs58.892.704Railways69.095.927Renewable energy223.347.167Energy efficiency, co-generation, energy management107.467.685Waste management45.378.270Water management164.631.233Promotion of biodiversity and nature protection300.202.143Promotion of clean urban transport42.777.085Risk prevention253.973.572Integrated projects for urban and rural regeneration169.330.476Other1.288.003.764Sum:2.723.100.026FranceCategoriesCommunity amountEco-innovation in SMEs148.852.300Railways321.277.778Renewable energy365.435.057Energy efficiency, co-generation, energy management192.106.190Waste management134.470.000Water management279.447.993Promotion of biodiversity and nature protection224.068.810Promotion of clean urban transport179.400.928Integrated projects for urban and rural regeneration410.220.690Other856.187.829Sum:3.111.467.575IrelandCategoriesCommunity amountRailways6.400.000Energy efficiency, co-generation, energy management38.000.000Water management8.000.000Promotion of clean urban transport16.400.000Integrated projects for urban and rural regeneration85.000.000Sum:153.800.000ItaliaCategoriesCommunity amountEco-innovation in SMEs524.507.449Railways1.839.786.715Renewable energy1.049.129.004Energy efficiency, co-generation, energy management793.795.597Waste management338.072.531Water management574.936.708Promotion of biodiversity and nature protection57.132.769Promotion of clean urban transport357.743.723Risk prevention396.135.708Integrated projects for urban and rural regeneration1.393.378.542Other1.550.770.104Sum:8.875.388.850KyprosCategoriesCommunity amountRenewable energy5.950.000Management of household and industrial waste125.495.000Water management8.500.000Rehabilitation of industrial sites and contaminated land16.150.000Promotion of clean urban transport29.720.000Integrated projects for urban and rural regeneration41.624.324Sum:227.439.324LatvijaCategoriesCommunity amountRailways256.300.000Renewable energy67.180.000Energy efficiency, co-generation, energy management60.220.000Waste management129.500.000Water management562.993.781Rehabilitation of industrial sites and contaminated land49.000.000Promotion of biodiversity and nature protection26.000.000Integrated projects for urban and rural regeneration263.035.286Other165.300.000Sum:1.579.529.067LietuvaCategoriesCommunity amountRailways558.301.925Renewable energy36.763.789Energy efficiency, co-generation, energy management329.961.346Waste management278.995.046Water management343.611.250Promotion of biodiversity and nature protection165.563.265Promotion of clean urban transport40.652.957Integrated projects for urban and rural regeneration252.091.219Other417.123.705Sum:2.423.064.502LuxembourgCategoriesCommunity amountEco-innovation in SMEs757.310Renewable energy1.767.056Energy efficiency, co-generation, energy management504.873Rehabilitation of industrial sites and contaminated land3.786.550Integrated projects for urban and rural regeneration757.310Sum:7.573.099MagyarországCategoriesCommunity amountEco-innovation in SMEs51.934.567Railways1.657.356.773Renewable energy202.892.004Energy efficiency, co-generation, energy management156.200.000Waste management366.500.000Water management1.958.637.850Promotion of biodiversity and nature protection298.966.605Promotion of clean urban transport1.703.305.238Risk prevention969.776.802Integrated projects for urban and rural regeneration676.446.480Other1.367.500.341Sum:9.409.516.660MaltaCategoriesCommunity amountEco-innovation in SMEs6.000.000Renewable energy18.400.000Energy efficiency, co-generation, energy management15.590.000Waste management55.250.000Water management61.500.000Rehabilitation of industrial sites and contaminated land48.280.000Promotion of biodiversity and nature protection20.830.000Promotion of clean urban transport4.000.000Risk prevention46.750.000Other41.670.000Sum:318.270.000NederlandCategoriesCommunity amountEco-innovation in SMEs17.747.000Railways847.000Renewable energy21.215.400Energy efficiency, co-generation, energy management28.177.600Waste management2.667.500Water management2.244.000Rehabilitation of industrial sites and contaminated land31.340.000Promotion of biodiversity and nature protection7.414.000Promotion of clean urban transport16.424.000Integrated projects for urban and rural regeneration110.483.000Other58.067.000Sum:296.626.500ÖsterreichCategoriesCommunity amountEco-innovation in SMEs31.209.693Railways3.000.000Renewable energy24.237.408Energy efficiency, co-generation, energy management5.956.013Risk prevention9.074.950Promotion of biodiversity and nature protection175.000Integrated projects for urban and rural regeneration20.790.928Other4.558.808Sum:99.002.800PolskaCategoriesCommunity amountEco-innovation in SMEs182.663.850Railways4.722.444.508Renewable energy775.795.217Energy efficiency, co-generation, energy management409.233.887Waste management1.311.253.636Water management3.663.754.044Promotion of biodiversity and nature protection207.772.134Promotion of clean urban transport2.329.261.318Risk prevention823.344.535Integrated projects for urban and rural regeneration933.651.717Other2.417.609.127Sum:17.776.783.973PortugalCategoriesCommunity amountEco-innovation in SMEs138.179.793Railways1.379.475.000Renewable energy104.650.199Energy efficiency, co-generation, energy management146.638.870Waste management224.088.076Water management1.439.369.669Promotion of biodiversity and nature protection166.509.565Promotion of clean urban transport28.757.404Integrated projects for urban and rural regeneration454.199.981Other1.076.251.725Sum:5.158.120.282RomâniaCategoriesCommunity amountEco-innovation in SMEs125.747.737Railways1.718.455.590Renewable energy191.542.611Energy efficiency, co-generation, energy management253.241.727Waste management792.840.872Water management2.776.532.160Promotion of biodiversity and nature protection235.889.966Integrated projects for urban and rural regeneration894.245.223Other1.645.475.642Sum:8.633.971.528SlovenijaCategoriesCommunity amountEco-innovation in SMEs55.634.088Railways449.567.581Renewable energy54.186.553Energy efficiency, co-generation, energy management105.700.000Waste management205.568.426Water management382.881.856Promotion of biodiversity and nature protection89.502.740Promotion of clean urban transport34.069.345Other198.189.929Sum:1.575.300.518Slovenska RepublicaCategoriesCommunity amountEco-innovation in SMEs54.794.398Railways1.165.067.078Renewable energy90.252.216Energy efficiency, co-generation, energy management78.584.184Waste management368.600.000Water management890.643.065Promotion of biodiversity and nature protection30.454.161Promotion of clean urban transport41.600.000Integrated projects for urban and rural regeneration239.124.800Other875.416.028Sum:3.834.535.930Suomi/FinlandCategoriesCommunity amountEco-innovation in SMEs38.572.460Railways10.198.058Renewable energy20.682.247Energy efficiency, co-generation, energy management24.243.917Water management9.504.672Promotion of biodiversity and nature protection4.801.649Promotion of clean urban transport1.932.884Other46.213.277Sum:156.149.164SverigeCategoriesCommunity amountEco-innovation in SMEs33.130.626Railways10.655.373Renewable energy52.342.949Energy efficiency, co-generation, energy management9.173.788Promotion of clean urban transport13.741.278Promotion of biodiversity and nature protection8.569.467Integrated projects for urban and rural regeneration14.019.266Other41.816.766Sum:183.449.513United KingdomCategoriesCommunity amountEco-innovation in SMEs272.522.371Railways60.931.808Renewable energy136.776.913Energy efficiency, co-generation, energy management141.507.204Waste management20.230.668Promotion of biodiversity and nature protection29.051.366Promotion of clean urban transport95.076.029Integrated projects for urban and rural regeneration423.770.091Other418.900.592Sum:1.598.767.042
IP/09/371
Bruxelles, 10 marzo 2009Relazione della Commissione: il problema
mondiale della droga dieci anni dopoLa Commissione europea ha presentato in data
odierna una relazione sui mercati delle droghe illecite a livello mondiale dal
1998. La relazione sottolinea che negli ultimi dieci anni sono state elaborate
politiche di lotta alla droga in tutto il mondo, soprattutto a livello
nazionale. Si sono intensificati gli sforzi per assistere i tossicodipendenti e
sono state adottate misure più rigide contro i trafficanti di droga. Ma
quali sono i risultati concreti?
Lo studio sul quale si fonda la relazione non dà nessun elemento
concreto per supporre che il problema mondiale della droga si sia ridimensionato
tra il 1998 e il 2007. In termini generali, la situazione è lievemente
migliorata in alcuni dei paesi più ricchi mentre in altri, tra cui alcuni
grandi paesi in via di sviluppo o in transizione, la situazione è
peggiorata, talvolta in modo grave e sostanziale.
Se il problema mondiale della droga risulta pressoché immutato rispetto
al 1998, il fenomeno è di fatto diventato più complesso: dal 1998 il
prezzo della droga nella maggior parte dei paesi occidentali è sceso del
10% fino al 30%, nonostante in alcuni di questi paesi vi sia stato un
inasprimento delle pene per gli spacciatori, ad esempio, di cocaina ed eroina.
Allo stesso tempo, niente dimostra che sia diventato più difficile
procurarsi la droga. In diversi paesi occidentali è ormai normale consumare
cannabis: ben il 50% dei giovani nati dopo il 1980 l’hanno almeno provata
una volta. La maggior parte tuttavia smette di farne uso una volta adulti. Lo
studio dimostra inoltre che le politiche specifiche di lotta contro la
produzione di droga possono avere ripercussioni nelle zone in cui è
prodotta la droga. Ad esempio, negli ultimi dieci anni, parte della produzione
di cocaina si è spostata dal Perù e dalla Bolivia verso la Colombia.La pubblicazione della relazione coincide con la riunione di alto livello che
si svolge questa settimana a Vienna nel quadro della sessione annuale della
Commissione delle Nazioni Unite sulle droghe e i narcotici (CND). I ministri di
tutto il mondo porteranno a termine la riflessione sull’esame
dell’attuazione della dichiarazione politica sul problema mondiale della
droga adottata nel 1998 dalla 20° sessione speciale dell'Assemblea generale
delle Nazioni Unite (UNGASS) sulla droga. (La dichiarazione mirava a ridurre
drasticamente il problema mondiale delle droghe illecite entro il 2008
attraverso la cooperazione internazionale e misure di riduzione
dell’offerta e della domanda). Questa settimana dovrebbe essere adottata,
sulla base della valutazione, una nuova dichiarazione politica per il decennio
2009-2019. 
Il vicepresidente Jacques Barrot, commissario responsabile del portafoglio
Giustizia, Libertà e Sicurezza, ha dichiarato: "Questa settimana a
Vienna non possiamo limitarci a quantificare obiettivi. E’ arrivato il
momento di affrontare il problema mondiale della droga basandoci su elementi di
fatto”. 
Lo studio tenta di fornire stime realistiche sulla dimensione complessiva del
mercato delle droghe illecite in termini di redditi annuali prodotti. Il
risultato dimostra che è difficile elaborare una stima complessiva,
soprattutto in quanto mancano dati affidabili su produzione, consumo e commercio
di droga nella maggior parte dei paesi. Lo studio presenta, tuttavia, stime, ad
esempio sul mercato della cannabis, della cocaina e dell’eroina per
l’Europa occidentale, gli USA e l’Oceania. Il dato più accurato
(2005) del fatturato complessivo in queste tre regioni è di circa 70
miliardi di euro per la cannabis, ossia circa la metà della stima
dell’UNODC (125 miliardi di euro).
Una conclusione importante dello studio è che le politiche di riduzione
dei danni, tuttora controverse in alcuni paesi, si stanno diffondendo in un
numero sempre maggiore di altri, che le considerano uno strumento efficace per
ridurre le patologie, i conflitti sociali e la mortalità connessi alla
droga.
La relazione contiene anche un’analisi delle basi economiche del
mercato mondiale delle droghe illecite, corredata da stime dei costi di
produzione e del valore aggiunto lungo tutta la catena del narcotraffico, dalla
produzione iniziale alla vendita al dettaglio. In particolare esamina la
distribuzione dei redditi tra coloro che partecipano al commercio di droga e
giunge a una conclusione disarmante: a guadagnarci veramente è solo una
piccola minoranza. 
Altro aspetto rilevante dello studio è che mette in luce le debolezze
del sistema internazionale di raccolta dei dati e delle informazioni sul
problema mondiale della droga. Sebbene l’Unione europea abbia investito
fondi cospicui per sviluppare ulteriormente le sue politiche di controllo della
droga attraverso l'Osservatorio europeo delle droghe e delle tossicodipendenze
(OEDT), è irrealistico pensare che si possano utilizzare meccanismi simili
su scala mondiale. 
La relazione sullo studio sarà distribuita ai partecipanti alla riunione
di alto livello della CND e presentata martedì 10 marzo alle 14.00 da
Lars-Erik Lundin (Capo delegazione dell’UE a Vienna) e da Carel Edwards
(Capo unità Lotta antidroga, DG JLS), in occasione di una conferenza stampa
presso la delegazione dell’UE a Vienna, Argentinierstrasse 26/angolo
Taubstummengasse, Meeting Room Mezzanine, A-1040 Vienna, Metro U1, uscita
Taubstummengasse. Persona di contatto: Anne-Marie Huber + 43.1.51618329 o +
43.699.1966579.
La relazione è consultabile al seguente indirizzo:
http://ec.europa.eu/justice_home/doc_centre/drugs/doc_drugs_intro_en.htm
IP/09/390
Bruxelles, 11.3.2009Sicurezza marittima: per una migliore
prevenzione degli incidenti in mareIn seguito all'accordo di conciliazione raggiunto
lo scorso dicembre, il 11 marzo 2009 il Parlamento europeo ha
approvato in via definitiva, dopo il Consiglio, il terzo pacchetto di misure per
la sicurezza marittima. 
"Sono particolarmente soddisfatto dell'accordo raggiunto tra il Parlamento
europeo e il Consiglio, poiché costituisce un notevole passo avanti verso
una migliore prevenzione degli incidenti marittimi e una maggiore
responsabilità di tutti gli operatori del settore", ha sottolineato il
vicepresidente Tajani. "Il pacchetto completa e aggiorna l'attuale legislazione
europea e costituisce una risposta forte alle crescenti preoccupazioni dei
nostri cittadini", ha aggiunto.
In questo modo, l'Unione europea si doterà di un regime di controllo
delle navi all'interno dei porti completamente rinnovato. Esso consentirà
l'ispezione sistematica e più frequente delle navi che presentano rischi e
consentirà inoltre di vietare l'accesso ai porti europei di quelle ad alto
rischio.
Le regole che disciplinano la concessione dell'attestazione europea agli
organismi degli Stati membri abilitati alla certificazione delle navi saranno
più efficienti. Le società di classificazione saranno indotte a fare
il loro lavoro seguendo gli standard più rigorosi. Un regime di sanzioni
pecuniarie da una parte e un organismo di certificazione dei loro sistemi di
controllo di qualità dall'altra, aiuteranno allo scopo.
Gli strumenti di controllo del traffico lungo le coste europee saranno
perfezionati. Il sistema "SafeSeaNet" costituirà d'ora in poi il veicolo
unico per la totalità degli scambi elettronici di dati marittimi tra gli
Stati membri. Sarà istituito un centro europeo di gestione dei dati LRIT
(Long Range Identification and Tracking) per la sorveglianza delle navi a lungo
raggio e il naviglio da pesca sarà meglio protetto contro le collisioni.
Inoltre, verrà garantita l'indipendenza delle decisioni di accogliere navi
in pericolo nei porti rifugio.
Anche le inchieste aperte a seguito di incidenti saranno condotte all'insegna
dell'indipendenza. Una comune metodologia d'inchiesta e la costituzione di una
solida banca dati garantiranno un'inestimabile fonte di esperienza per la
prevenzione di futuri incidenti.
La prevenzione passa anche, e innanzitutto, attraverso l'azione delle
amministrazioni di bandiera. Queste dovranno essere sottoposte a audit secondo
il modello depositato presso l'Organizzazione marittima internazionale (IMO) e
dovranno disporre di un certificato di qualità.
Tutte le navi che facciano scalo nei porti europei dovranno obbligatoriamente
essere titolari di assicurazione, sottoscritta ai massimali di
responsabilità più alti, ossia quelli della convenzione dell'IMO sulla
limitazione di responsabilità degli armatori (LLMC) del 1996. Sebbene oggi
faccia parte della suddetta convenzione solo il 20% della flotta mondiale, tutte
le navi che entrino nei nostri porti dovranno assoggettarsi a tale regola.
Per finire, il regime di responsabilità e d'assicurazione previsto da
una convenzione internazionale approvata nell'ambito dell'IMO (la Convenzione
d'Atene sui danni ai passeggeri) è recepita nel diritto comunitario.
Ciò significa che al massimo entro 4 anni tutti i cittadini che
abbiano intrapreso un viaggio internazionale godranno della stessa adeguata
protezione. La suddetta protezione sarà inoltre progressivamente estesa ai
viaggi all'interno di uno stesso paese.
Si vedano anche i promemoria MEMO/09/105
IP/09/405
Bruxelles, 16 marzo 2009Verso un Master europeo di
traduzioneLa creazione della rete per il Master europeo di
traduzione (EMT) sarà la tematica centrale di una conferenza internazionale
organizzata dalla Commissione europea a Bruxelles dal 16 al 17 marzo 2009, cui
parteciperanno oltre un centinaio di rappresentanti di università e altre
parti interessate che si occupano di formazione dei traduttori, al fine di
concordare i criteri su cui basare i programmi di formazione in modo da creare
un marchio di qualità comune EMT. La Commissione europea invita le
università europee che formano i traduttori professionisti a unirsi a
questa rete europea di programmi di traduzione di alta qualità."Una qualità elevata, curricoli di formazione interessanti offerti dalle
università di tutta l'Unione europea contribuiscono ad assicurare un
serbatoio di traduttori professionisti qualificati non solo per la Commissione e
le istituzioni dell'UE, ma per l'intero mercato della traduzione" ha affermato
Leonard Orban, commissario europeo responsabile per il Multilinguismo. 
Il Master europeo di traduzione dovrebbe diventare un riferimento di
qualità per la formazione dei traduttori in quanto definirebbe una serie di
competenze da acquisirsi nell'ambito di un Master di traduzione. Il progetto
è stato avviato nel 2005 su iniziativa della Direzione generale Traduzione
della Commissione europea ed è stato sviluppato in stretta collaborazione
con esperti universitari di chiara fama attivi nel campo della traduzione.
Le prime due conferenze, organizzate nell'ottobre 2006 e nel marzo 2008,
hanno posto le basi per la cooperazione proponendo un insieme standard di
competenze di fondo da inserire in un curricolo di studio per futuri traduttori.
Queste competenze standard possono essere introdotte da qualsiasi
università che si occupi di formazione dei traduttori e desideri
partecipare alla rete EMT. La Commissione può dare consigli, ma la
responsabilità della formazione dei traduttori rimane di esclusiva
competenza delle università.
La creazione della rete rappresenterà il coronamento dello sviluppo
quadriennale del progetto EMT avviato dalla Direzione generale Traduzione
della Commissione. 
Questa rete, una volta costituita, contribuirà a promuovere lo scambio
di buone pratiche tra le università partecipanti e ad innalzare quindi gli
standard di insegnamento, la professionalità dei traduttori futuri
nonché la creazione di un vero e proprio mercato europeo di traduttori
qualificati.
Un recente annuncio[1] da
parte della Commissione quanto alla potenziale carenza di traduttori per certe
lingue conferma la necessità di un flusso costante di diplomati dagli
istituti che formano i traduttori. 
La conferenza EMT del 2009 sarà imperniata per
l'essenziale su:le competenze di base necessarie ai futuri traduttori;
la formazione universitaria e l'occupabilità al fine di accrescere la
cooperazione tra università di diversi paesi; 
i criteri di ammissione alla rete EMT;
i vantaggi e le responsabilità per i membri della rete e i candidati;le attività future e l'organizzazione della rete.La
partecipazione alla conferenza è esclusivamente su invito, ma l'evento
verrà trasmesso dal vivo sul web al seguente indirizzo: 
http://ec.europa.eu/dgs/translation/external_relations/universities/emt_conference2009_en.htm.In tale occasione, si forniranno anche risposte ai quesiti inviati dagli
spettatori.
Le università interessate ad aderire alla rete EMT hanno tempo
fino al 30 aprile 2009 per presentare la loro candidatura.
Per ulteriori informazioni:
Conferenza EMT 2009: 
http://ec.europa.eu/dgs/translation/external_relations/universities/emt_conference2009_en.htmInvito pubblico a presentare candidature: 
http://ec.europa.eu/dgs/translation/external_relations/universities/emt_network_join_en.htmDG Traduzione: http://ec.europa.eu/dgs/translation
Lingue nell'UE: http://europa.eu/languages/it/home
[1] MEMO/09/76,
19.2.2009.
IP/09/472
Bruxelles, 25 marzo 2009La Commissione europea in prima linea contro
la moderna schiavitù e l'abuso sessuale dei minoriLa Commissione europea ha adottato oggi due nuove
proposte legislative dirette a inasprire la lotta contro la tratta degli esseri
umani, l'abuso e lo sfruttamento sessuale dei minori e la pedopornografia.
Destinate a sostituire l'attuale normativa in vigore rispettivamente dal 2002 e
dal 2004, le due proposte garantiranno il pieno allineamento con le norme
europee più elevate, una migliore assistenza alle vittime e un’azione
penale più dura contro gli autori del reato, tenendo conto
anche della rapida trasformazione delle tecnologie nel ciberspazio.
Il vicepresidente Barrot, responsabile del portafoglio Giustizia,
libertà e sicurezza, ha dichiarato: "Vogliamo costruire un'Unione europea
che sia veramente in grado di proteggere i cittadini più vulnerabili contro
le più orribili forme di criminalità. Quando parliamo di tratta degli
esseri umani, parliamo di donne e ragazze ridotte in condizioni di
schiavitù sessuale, di bambini percossi e maltrattati, costretti a
mendicare e a rubare, di giovani costretti a lavorare in condizioni spaventose
per salari da fame. Quando parliamo di abuso e sfruttamento sessuale di minori,
parliamo di delitti orrendi commessi contro bambini, che porteranno con sé
per tutta la vita profonde cicatrice e sofferenze".
Fatti e cifre fondamentali
Secondo l'Organizzazione internazionale del lavoro, sono 1 225 milioni
le persone nel mondo vittime della tratta a livello transnazionale o nei loro
paesi, la maggior parte a fini di prostituzione (43%) o di lavoro (32%). Tra le
vittime dello sfruttamento sessuale forzato a fini commerciali, la stragrande
maggioranza (98%) è costituita da donne e ragazze. I dati a disposizione
lasciano supporre che ogni anno siano diverse centinaia di migliaia le persone
vittime della tratta in direzione dell'UE o all'interno dell'UE. 
Gli studi indicano che in Europa una minoranza significativa di bambini, tra
il 10% e il 20% secondo una stima scientifica documentata, sarà
vittima di violenze sessuali nell'infanzia.
Nel 2008 sono stati individuati più di 1000 siti Internet commerciali e
circa 500 non commerciali con contenuti pedopornografici, il 71% dei quali negli
Stati Uniti. Si calcola che il 20% circa dei siti pedopornografici sia
di tipo non commerciale (prevalentemente "Peer-to-Peer"). 
Secondo stime, il 20% circa in media degli autori di reati
sessuali (con forti differenze tra i diversi profili) tendono a
commettere nuovamente il reato dopo la condanna.
Le nuove proposte
Le due proposte di decisione quadro del Consiglio imporrebbero ai paesi
dell'UE di agire su tre fronti: perseguire gli autori del reato, proteggere le
vittime e prevenire i reati.
La proposta relativa alla lotta contro la tratta degli esseri umani
ravvicina tra loro le normative e le sanzioni penali nazionali e provvede
affinché gli autori del reato siano perseguiti anche se hanno commesso il
fatto all'estero. La proposta permetterà alla polizia di disporre di
strumenti investigativi, come le intercettazioni telefoniche, usati per
combattere la criminalità organizzata. Le vittime riceveranno alloggio e
cure mediche e, se necessario, protezione da parte della polizia in modo che
possano ristabilirsi e che non abbiano timore di testimoniare contro gli autori
dei reati. Saranno poi protette da ulteriori traumi durante il procedimento
penale derivanti, ad esempio, dal ripetersi di audizioni sulla loro esperienza
di vittime dello sfruttamento sessuale. Le vittime riceveranno consulenza
giuridica gratuita nel corso dell'intero procedimento, anche ai fini di una
domanda di indennizzo. La proposta incoraggia l'introduzione di sanzioni contro
i clienti delle persone costrette a offrire servizi sessuali e contro i datori
di lavoro che sfruttano le vittime della tratta e istituisce organi indipendenti
di monitoraggio incaricati di misurare i risultati delle azioni previste.
La proposta relativa alla lotta contro l’abuso e lo sfruttamento
sessuale dei minori agevola l’applicazione di sanzioni nei confronti
degli autori del reato, rendendo penalmente perseguibili nuove forme di abuso
come il cosiddetto “grooming”, ovvero l'adescamento di minori su
Internet a fini di abuso, il fatto di visionare materiale pedopornografico anche
senza scaricare i file o di indurre un minore a posare in atteggiamenti
sessualmente espliciti di fronte a una webcam. I "turisti sessuali" che si
recano all'estero per abusare di minori saranno perseguiti una volta tornati in
patria. I bambini vittime di abusi potranno testimoniare senza doversi trovare
di fronte all'autore del reato in tribunale, in modo da evitare traumi
aggiuntivi, e riceveranno consulenza e assistenza legale gratuita. Ogni
colpevole dovrà sottoporsi a un esame individuale e avere accesso a un
trattamento personalizzato onde evitare il rischio di recidiva. L'interdizione
del condannato dall'esercizio di attività che comportino contatti con
minori dev'essere effettiva e applicata non solo nel paese in cui è stata
pronunciata la condanna, ma in tutta l'Unione. Saranno poi introdotti sistemi
per impedire l’accesso alle pagine Internet contenenti materiale
pedopornografico.
Le due proposte saranno esaminate dal Consiglio dei Ministri dell'UE e, una
volta approvate, dovranno essere recepite nelle normative nazionali.
Il vicepresidente Barrot ha concluso: "Il nostro messaggio è chiaro:
queste forme di criminalità che non conoscono frontiere sono inaccettabili.
L'Europa continuerà a emanare le norme più elevate e più
ambiziose per combatterle".
IP/09/473
Bruxelles, 25 marzo 2009Aumenta l’uso del cellulare, prezzi
più bassi per gli utenti: secondo un rapporto della Commissione, il settore
europeo delle telecomunicazioni resiste alla crisi economicaL’Europa è il leader mondiale dei
servizi di telefonia mobile, con un numero di abbonamenti pari al 119% della
popolazione dell’UE nel 2008 (7 punti percentuali in più rispetto al
2007), ben al di sopra degli Stati Uniti (87%) e del Giappone (84%). È
questo il dato che emerge dall'odierna relazione della Commissione sui progressi
del mercato unico delle telecomunicazioni. Nonostante la crisi economica, il
settore Telecom dell’UE (che rappresenta il 3% circa del PIL
dell’UE) ha continuato a crescere nel 2008, registrando introiti stimati a
più di 300 miliardi di EUR (1,3% in più rispetto al 2007) e
superando in vitalità il resto dell’economia (la cui crescita è
stata di appena l’1%). I principali beneficiari della competitività
del settore sono gli utenti, che pagano meno per un servizio di migliore
qualità. Nel 2008 la bolletta di telefonia mobile è scesa in media da
21,48 EUR a 19,49 EUR e oggigiorno, grazie all’azione
dell’UE, il 75% degli utenti europei dispone di un collegamento Internet
da 2 megabit o più al secondo (velocità che consente, ad esempio, di
ricevere la TV su Internet). La relazione della Commissione mette tuttavia in
guardia contro il rischio che, senza un migliore coordinamento a livello
europeo, i vantaggi del mercato unico delle telecomunicazioni vengano
compromessi da regolamentazioni nazionali incoerenti.
“L’Europa è IL continente delle comunicazioni mobili, con
una diffusione crescente dei telefoni cellulari e dei servizi mobili a banda
larga. Nonostante la crisi economica mondiale, gli europei comunicano più
che mai tramite cellulare e Internet. È una buona notizia per un settore
che può aiutare l’Europa a sfidare la recessione”, ha
dichiarato la commissaria UE alle telecomunicazioni Viviane Reding. “Ma
non possiamo dormire sugli allori. Dobbiamo consolidare l’indipendenza
delle autorità di regolamentazione. Occorre anche una concorrenza più
leale tra operatori fissi e mobili, per realizzare una maggiore convergenza tra
telefonia fissa e mobile. Infine, dobbiamo evitare che venga aggirata la
normativa UE, con conseguenze deleterie per il mercato unico. Sono
particolarmente preoccupata dal fatto che molte autorità di
regolamentazione nazionali procedono ognuna per conto proprio nel campo delle
reti Internet ad alta velocità. La strada della concorrenza leale e degli
investimenti in queste reti non passa per 27 soluzioni diverse, che giovano per
lo più ai giganti nazionali, ma si costruisce con mercati aperti, certezza
giuridica e pari opportunità per tutti gli investitori e gli
operatori”.
L’odierna relazione della Commissione offre un’immagine
aggiornata del mercato europeo delle telecomunicazioni e della situazione della
concorrenza nei 27 paesi dell’UE. 
Una crescita superiore a quella del resto dell’economia
La crescita del settore Telecom dell’UE nel 2008 è stimata
all’1,3%, superiore quindi alla crescita del PIL reale nell’insieme
dell’economia, che è stata solo dell’1%. Questa crescita
continua ad attenuare l’inflazione, grazie ai prezzi tuttora in ribasso
per la maggior parte delle comunicazioni standard (come chiamate telefoniche e
navigazione in rete). 
Telefonia mobile: tariffe più basse del 34,5% rispetto a cinque anni
fa
Nel 2008 il mercato della telefonia mobile è rimasto il segmento
più dinamico delle telecomunicazioni nell’UE. L’uso del
cellulare è aumentato dal 112% della popolazione nel 2007 al 119% nel 2008,
con percentuali superiori al 140% in Italia, Lituania e Lussemburgo. La quota
media di mercato dei principali operatori è scesa del 3% circa nello scorso
anno, il che denota un mercato più competitivo. Di conseguenza, oggi si
passa più tempo a parlare e a mandare sms spendendo all’incirca il
34,5% in meno rispetto al 2004. 
L'UE leader mondiale dell'Internet ad alta velocità
Il numero di collegamenti Internet fissi a banda larga nell’UE continua
ad aumentare: 14 milioni in più nel 2008, oltre 114 milioni in totale.
Danimarca e Paesi Bassi detengono il primato mondiale della banda larga, con un
tasso di penetrazione superiore al 35% della popolazione. Questi paesi, al pari
di Svezia, Finlandia, Regno Unito, Lussemburgo, Belgio, Germania e Francia,
superano gli Stati Uniti, che nel luglio 2008 raggiungevano solo il 25%. 
Anche la banda larga mobile è in pieno decollo, con un numero di
collegamenti attualmente pari al 13% della popolazione dell’UE. La banda
larga mobile accessibile mediante scheda con memoria o chiave sta diventando una
valida alternativa alla banda larga fissa in paesi come l’Austria (numero
di collegamenti pari all’11,4% della popolazione), la Finlandia (9,1%) e
il Portogallo (8,3%).
Un maggior numero di utenti cambia operatore 
Nel 2008, 20,5 milioni di utenti hanno cambiato operatore telefonico
conservando il proprio numero fisso o mobile. Circa 84 milioni di abbonati (17%
della popolazione dell’UE) hanno cambiato operatore da quando ciò
è diventato possibile, ossia nel 2003, fino a ottobre 2008. 
Ancora problemi per il mercato unico europeo delle
telecomunicazioni
La relazione sottolinea anche che l'esistenza di normative divergenti nei
vari Stati membri dell'UE rappresenta un ostacolo persistente alla creazione di
un vero e proprio mercato unico per gli operatori e gli utenti delle
telecomunicazioni.L’indipendenza delle autorità di regolamentazione nazionali
rappresenta un presupposto essenziale per una regolamentazione equa ed
efficace, ma non è ancora diventata realtà in tutti i 27 Stati membri.
La Commissione ha avviato procedimenti di infrazione nei confronti della
Lituania, della Lettonia e della Romania, mentre una denuncia contro la Polonia
è stata deferita alla Corte di giustizia europea. 
Una regolamentazione incoerente per problemi di concorrenza simili
può costituire un onere supplementare per gli operatori Telecom, in
particolare per le società, in numero sempre maggiore, che operano in
più paesi o che offrono servizi
transfrontalieri.-		L’esistenza di approcci divergenti in
materia di regolamentazione delle nuove reti a fibre ottiche potrebbe
danneggiare la concorrenza tra operatori sul mercato unico e scoraggiare nuovi
investimenti a causa dell’incertezza giuridica. Alcune autorità di
regolamentazione prendono decisioni che sembrano perfino intese ad eludere la
normativa UE (IP/08/2060).-		Persistono notevoli differenze tra le tariffe applicate reciprocamente
dagli operatori per collegare le chiamate effettuate tra reti diverse (da
0,02 EUR/min a Cipro a 0,16 EUR/min in Bulgaria).In Irlanda o a Malta si può cambiare operatore conservando il proprio
numero di telefono in un solo giorno, mentre la stessa operazione impiega 38
giorni in Polonia, 15 in Italia e 14 in Slovacchia.Una
documentazione per la stampa contenente la relazione della Commissione sui
progressi del mercato unico delle telecomunicazioni, le domande più
frequenti e schede informative su ciascun paese dell’UE è disponibile
al seguente indirizzo Internet: 
http://ec.europa.eu/information_society/newsroom/cf/itemlongdetail.cfm?item_id=4784
MEMO/09/129MEMO/09/132Annex: 
Selected charts from the Commission's
Single Telecoms Market Progress Report 2008Mobile penetration 
[ Tabelle disponibili in PDF o Word PROCESSED ]Mobile penetration – country overview
[ Tabelle disponibili in PDF o Word PROCESSED ]
Development of mobile consumer prices[ Tabelle disponibili in PDF o Word PROCESSED ]Broadband price developments[ Tabelle disponibili in PDF o Word PROCESSED ]
Source: BIAC – First half of 2008, Final report,
December 2008, Van Dijk Management ConsultantsStatus of broadband take-up in the EU(Broadband
means an always-on Internet connection with a bandwidth capacity of at least
144 kilobits per second)[ Tabelle disponibili in PDF o Word PROCESSED ]Mobile broadband penetration
(Mobile broadband refers to a wireless high-speed Internet
connection via data cards and dongles that can be plugged in laptops, and does
not include active mobile users accessing advanced data services via their
handset)[ Tabelle disponibili in PDF o Word PROCESSED ]Consumer prices for broadband services[ Tabelle disponibili in PDF o Word PROCESSED ]Mobile number portability (= consumers switching
the mobile operator while being able to keep their number, as required by EU
law)[ Tabelle disponibili in PDF o Word PROCESSED ]
Mobile number portability
– days required to port number
[ Tabelle disponibili in PDF o Word PROCESSED ]
Fixed number portability(= consumers
switching the fixed operator while being able to keep their number, as
required by EU law)[ Tabelle disponibili in PDF o Word PROCESSED ]
Fixed number portability – days required to port
number[ Tabelle disponibili in PDF o Word PROCESSED ]Mobile termination rates
[ Tabelle disponibili in PDF o Word PROCESSED ]112 - awareness
[ Tabelle disponibili in PDF o Word PROCESSED ]
IP/09/480
Strasburgo, 25 marzo 2009Primavera dell'Europa 2009: gli studenti
delle scuole sono invitati a partecipare al dialogo sul futuro
dell'EuropaL'avvio della campagna "Primavera dell'Europa" di
quest'anno volta ad incoraggiare gli studenti delle scuole a partecipare ad
attività di sensibilizzazione sulle tematiche europee è stato
celebrato il 25 marzo a Strasburgo. Margot Wallström, Vicepresidente della
Commissione, e Katerina Batzeli, Presidente della commissione Cultura e
istruzione del Parlamento europeo, hanno incontrato un gruppo di studenti in
visita al Parlamento europeo per la celebrazione dell'evento. La cerimonia
precede le elezioni di giugno del Parlamento europeo.
La Primavera dell'Europa è un evento annuale organizzato da European
Schoolnet, una rete finanziata dall'Unione europea che riunisce 31 ministeri
dell'Educazione europei. Il motto di quest'anno è "Le idee fanno muovere
l'Europa" e l'evento è correlato all'Anno europeo della creatività e
dell'innovazione. Fino al 30 giugno vengono organizzate attività nelle
scuole di tutti gli Stati membri dell'UE e di altri paesi europei tra cui la
Norvegia, la Bosnia-Erzegovina e la Svizzera.
Tra le attività dell'evento vi sono discussioni con conferenzieri sulle
tematiche europee, chat on line con commissari e altri personaggi pubblici
europei, dibattiti, concorsi e altri progetti volti a sensibilizzare alle
problematiche dell'Europa. I giovani sono invitati a collegarsi in rete per
condurre un dialogo sul futuro della democrazia in Europa.
"Questa rappresenta una grande opportunità per sensibilizzare i
giovani all'importanza dell'UE e del suo Parlamento – in quanto futuri
votanti essi devono far sentire la loro voce adesso sulle questioni che li
interessano" ha detto Margot Wallström.
"Far conoscere l'Europa ai suoi cittadini e ancor più alle
generazioni più giovani non è soltanto una priorità dell'UE, ma
l'elemento di base dell'agenda per il futuro dell'Europa" ha affermato
Katerina Batzeli. "La Primavera dell'Europa è un'occasione per
informare, coinvolgere, attivare il mondo della scuola affinché possa 
esercitare il proprio diritto a partecipare alla vita democratica
dell'Unione." 
"Ci aspettiamo che i giovani facciano prova di innovazione e di
creatività nel configurare il futuro dell'Europa" ha affermato Ján
Figel’, Commissario responsabile per l'istruzione e la formazione, che ha
già partecipato a un chat on line con le scuole. "Ogni anno decine di
migliaia di giovani europei partecipano a programmi europei specificamente
indirizzati loro. L'accesso a informazioni valide sull'Europa e a
opportunità per discutere il futuro dell'Europa rappresenta un esercizio
fondamentale di cittadinanza."
La precedente campagna Primavera dell'Europa aveva compreso tra le sue
tematiche il dialogo interculturale, il dibattito sul nostro futuro e
l'allargamento dell'Unione europea.Finora più di 4 000 scuole si
sono iscritte per partecipare ai diversi eventi, coadiuvate dalle risorse
disponibili sul sito web consacrato al progetto, accessibile in 23 lingue
all'indirizzo:
www.springday2009.net
I conferenzieri che desiderassero visitare una scuola possono segnalare la
loro disponibilità all'indirizzo:
http://www.springday2009.net/ww/en/pub/spring2009/misc/back_to_school_apps.cfm
Nell'elenco dei conferenzieri si sono già iscritti più di 30
parlamentari europei, tre commissari europei e diversi rappresentanti delle
autorità nazionali e regionali nonché docenti universitari, esperti ed
ex studenti Erasmus.
IP/09/501
Bruxelles, 30 marzo 2009La Commissione accoglie con soddisfazione il
sostegno politico espresso oggi dal Consiglio sul pacchetto per il Cielo unico
europeoDopo il voto favorevole del Parlamento europeo la
settimana scorsa, i ministri dei trasporti hanno confermato oggi l’accordo
raggiunto su un pacchetto aereo di vasta portata. Il pacchetto, che sarà
formalmente adottato dal Consiglio nelle prossime settimane, rafforza il Cielo
unico europeo, rende l’Agenzia europea per la sicurezza aerea responsabile
di tutti i collegamenti di sicurezza della catena del trasporto aereo e
favorisce l’attuazione di nuove tecnologie. Globalmente, queste misure
renderanno i voli più sicuri, ecologici ed efficienti sotto il profilo dei
costi. Si calcoIa che i risparmi annuali per le compagnie aeree saranno di circa
quattro miliardi di euro. Nel contempo, il piano di modernizzazione della
gestione del traffico aereo porrà l’industria manifatturiera europea
all’avanguardia nel settore delle tecnologie per la gestione del traffico
aereo, creando così un’infrastruttura europea efficiente e
accrescendo la competitività dei costruttori sui mercati
mondiali.
Il vicepresidente della Commissione responsabile dei trasporti, Antonio
Tajani, ha affermato: “L’Europa ha bisogno di un sistema di gestione
del traffico aereo che possa far fronte alla crescita futura del settore. I
viaggiatori si aspettano servizi di alta qualità. Questo pacchetto di
misure renderà i voli più sicuri, ecologici ed efficienti sotto il
profilo dei costi. Gli aerei potranno volare seguendo le rotte più brevi
possibili, soddisfacendo così requisiti ambientali più rigorosi. Per
la prima volta le esigenze degli utenti dello spazio aereo sono poste al centro
del sistema. Il pacchetto non avrebbe potuto essere approvato in un momento
più opportuno, date le difficoltà che il settore attraversa a causa
dell’attuale crisi.”
Il primo pilastro del pacchetto introduce diversi miglioramenti alla
legislazione vigente sul Cielo unico europeo (v. IP/01/1398), con obiettivi
prestazionali vincolanti per i fornitori di servizi di navigazione aerea,
funzioni di gestione della rete europea per garantire la convergenza fra le reti
nazionali e una data definitiva entro la quale gli Stati membri dovranno
migliorare le proprie prestazioni, anche tramite un processo di cooperazione
rafforzata e di maggiore integrazione dei fornitori di servizi di navigazione
aerea basato sui blocchi funzionali di spazio aereo.
Il pilastro tecnologico mira ad introdurre tecnologie
d’avanguardia. Il programma SESAR riunisce tutti i soggetti che operano
nel settore aereo allo scopo di elaborare, convalidare e applicare un sistema di
gestione del traffico aereo di nuova generazione su scala europea.
Il pilastro della sicurezza prevede maggiori responsabilità per
l’Agenzia europea per la sicurezza aerea (AESA), che adotterebbe norme
precise, uniformi e vincolanti in materia di gestione aeroportuale, servizi di
gestione del traffico aereo e della navigazione aerea e vigilerebbe sulla loro
osservanza da parte degli Stati membri. Grazie a queste nuove competenze,
l’Agenzia potrà esercitare un controllo più completo sulla
sicurezza aerea europea e garantire che le regole comuni di sicurezza siano
applicate in tutte le fasi del volo, a cominciare dalla pista.
Infine, il pilastro “capacità aeroportuale”
affronterà il problema della mancanza di piste e di infrastrutture
aeroportuali, che rischia di diventare un freno allo sviluppo del settore.
L’iniziativa mira ad un migliore coordinamento delle bande orarie concesse
agli esercenti di aeromobili e della gestione del traffico aereo nonché
alla creazione di un osservatorio sulla capacità aeroportuale in modo da
integrare pienamente gli aeroporti nella rete aerea.
Il nuovo pacchetto pone le questioni ambientali al centro del Cielo
unico europeo: la gestione più efficace del traffico aereo mira a ridurre
le emissioni di gas a effetto serra che esso produce. Si prevede che i
miglioramenti arriveranno al 10% per volo, con un risparmio di 16 milioni di
tonnellate di CO2 l’anno e minori costi
per 2,4 miliardi di euro l’anno per gli utenti dello spazio
aereo. Questi miglioramenti consentiranno al settore del trasporto aereo di
integrarsi nel sistema europeo di scambio delle quote di
emissione.Considerata la centralità del fattore umano nella fornitura
di servizi di navigazione aerea, le istituzioni europee hanno anche approvato
una dichiarazione in cui esprimono l’intenzione di operare
congiuntamente per coinvolgere il personale nell’attuazione del pacchetto
aereo, garantire un elevato livello di competenza in tutte le categorie del
personale preposto alla sicurezza e promuovere la fiducia nei sistemi di
segnalazione degli incidenti.
Per ulteriori informazioni:	 http://ec.europa.eu/transport/air/index_en.htm
IP/09/512
Bruxelles, 31 marzo 2009Inviti a presentare proposte nell'ambito del
programma TEN-T 2009: quasi 1 miliardo di euro per il finanziamento della rete
transeuropea di trasportoOggi la Commissione europea ha pubblicato un invito
a presentare proposte nell'ambito del programma TEN-T per il 2009, stanziando
quasi un miliardo di euro di finanziamento per i progetti europei riguardanti
l'infrastruttura ferroviaria. Gli inviti di quest'anno comprendono 500 milioni
di euro nel contesto del piano europeo di ripresa economica della Commissione,
teso a rilanciare rapidamente l'economia europea accelerando gli investimenti
nelle infrastrutture. Inoltre, sono previste opportunità di finanziamento
nell'ambito del programma annuale e del programma pluriennale della TEN-T, le
cui priorità nell'invito attuale includono le autostrade del mare, i
sistemi di trasporto stradale intelligenti e il sistema europeo di gestione del
traffico ferroviario (ERTMS). L'agenzia esecutiva per la rete transeuropea di
trasporto (TEN-T EA), che gestisce l'attuazione tecnica e finanziaria del
programma TEN-T, è responsabile della gestione degli inviti a presentare
proposte e della valutazione delle proposte di progetti presentate per conto
della DG "madre" dell'energia e dei trasporti. 
Antonio Tajani, vicepresidente della Commissione responsabile dei trasporti,
ha commentato: "Sono convinto che incentivare la domanda economica con un
ambizioso programma di infrastrutture europee è una delle risposte più
concrete ed efficienti che possiamo fornire a fronte dell'attuale crisi
economica. Questo programma riguardante la TEN-T e la relativa attuazione
assicureranno il posto di lavoro di molti europei attivi in importanti settori
quali l'edilizia, che da sempre è una fonte di occupazione e contribuisce
in modo determinante al PIL. Per questo motivo, nell'ambito del piano europeo di
ripresa economica la Commissione ha deciso di stanziare 500 milioni di euro di
fondi nell'ambito delle opportunità di finanziamento di quest'anno per la
TEN-T". 
Gli inviti a presentare proposte di quest'anno sono stati ripartiti in tre
programmi di lavoro distinti: 
1. Nell'ambito del piano europeo di ripresa economica sono messi a
disposizione 500 milioni di euro a titolo dei fondi TEN-T per far fronte alla
crisi economica e finanziaria che colpisce l'Europa. Questo programma di lavoro
ad hoc, adottato quest'anno, finanzia i lavori che possono iniziare nel
2009 o nel 2010 e che possono essere attuati in larga misura nel corso di questo
biennio. 
2. Il programma di lavoro pluriennale intende finanziare le
principali priorità della rete TEN-T. L'invito a presentare proposte di
quest'anno si concentra su:le autostrade del mare (progetto prioritario TEN-T n. 21), che forniscono
valide alternative alle strade congestionate trasferendo il traffico merci verso
rotte marittime: massimo 30 milioni di euro;
il sistema europeo di gestione del traffico ferroviario (ERTMS), che
armonizza i sistemi europei di segnalamento ferroviario: massimo
240 milioni di euro;
i sistemi di trasporto stradale intelligenti, che utilizzano l'integrazione
delle tecnologie dell'informazione e della comunicazione per favorire un
trasporto stradale più efficiente e sicuro: massimo 100 milioni di
euro.3. Il programma di lavoro annuale (140 milioni di
euro), grazie alla sua flessibilità, integra gli sforzi realizzati
nell'ambito del programma di lavoro pluriennale. Include una somma di 60
milioni di euro per lo strumento di garanzia dei prestiti, che rappresenta il
contributo annuale della Commissione. Tale somma sarà messa a disposizione
della Banca europea per gli investimenti (BEI). 
I candidati potenziali sono invitati a presentare entro il 15 maggio 2009 le
loro proposte, che saranno valutate in base alla loro pertinenza rispetto alle
priorità TEN-T e agli obiettivi politici, la loro maturità e il loro
impatto – in particolare sull'ambiente - nonché la loro qualità
in termini di completezza, chiarezza, solidità e coerenza. 
L'agenzia esecutiva della TEN-T intende inoltre organizzare il 22 aprile 2009
una giornata informativa a Bruxelles in cui saranno fornite maggiori
informazioni sugli inviti a presentare proposte e sulla relativa procedura di
valutazione. 
Per maggiori informazioni consultare il sito http://ec.europa.eu/tentea
o contattare TENT-AGENCY@ec.europa.eu.
IP/09/515
Bruxelles, 1° aprile 2009Antitrust:
la Commissaria Kroes prende atto della decisione di MasterCard di ridurre la
commissione interbancaria multilaterale (MIF) e di revocare i recenti aumenti
delle proprie commissioniLa Commissaria europea per la concorrenza Neelie
Kroes ha dichiarato che, sulla base delle informazioni disponibili, non ritiene
necessario procedere contro MasterCard per non aver rispettato una decisione
della Commissione del 2007 secondo la quale la commissione interbancaria
multilaterale (MIF) transfrontaliera di MasterCard violava le norme del trattato
CE relative alle pratiche commerciali restrittive (vedi IP/07/1959
e MEMO/07/590).
Dopo la decisione del 2007, il 12 giugno 2008 MasterCard ha soppresso
temporaneamente la sua MIF transfrontaliera (vedi MEMO/08/397),
ma ha aumentato  le sue commissioni dall’ottobre 2008. Ora MasterCard ha
deciso di applicare alla sua MIF per le operazioni transfrontaliere una nuova
metodologia che ridurrà considerevolmente la media ponderata della MIF
rispetto a quella che aveva violato le norme antitrust dell’UE. Con la
nuova metodologia, la media ponderata della MIF massima per operazione
scenderà allo 0,30% per le carte di credito al consumo e allo 0,20% per le
carte di debito al consumo. MasterCard ha inoltre accettato di revocare
dal luglio 2009 gli aumenti  delle sue commissioni imposti
nell’ottobre 2009. Infine, MasterCard ha acconsentito a modificare le
regole del suo sistema dal luglio 2009 per aumentare la trasparenza e la
concorrenza sul mercato delle carte di pagamento. L’applicazione di questi
cambiamenti sarà monitorata attentamente nei prossimi mesi.  
La Commissaria responsabile della concorrenza Neelie Kroes ha affermato:
“Sono certa che, oltre a migliorare l'efficienza e la trasparenza del
sistema di carte di pagamento MasterCard, questi impegni procureranno un'equa
quota dei benefici a consumatori e dettaglianti. Il nuovo metodo di calcolo
della MIF renderà la situazione più chiara per le banche e i
dettaglianti e comporterà una riduzione sostanziale rispetto alla
precedente MIF di MasterCard. Nei prossimi mesi ne sorveglieremo
l’applicazione con la massima attenzione.".
Nel dicembre 2007 la Commissione ha deciso (vedi IP/07/1959
e MEMO/07/590)
che la MIF istituita da MasterCard per le operazioni transfrontaliere effettuate
con carte di debito e di credito al consumo MasterCard e Maestro nello Spazio
economico europeo (SEE) non era conforme alla norme del trattato
CE relative alle pratiche commerciali restrittive (articolo 81). La decisione,
tuttavia, non escludeva la possibilità che una MIF fosse compatibile con le
norme comunitarie antitrust qualora avesse effetti positivi in termini di
innovazione ed efficienza e consentisse di trasferire ai consumatori una quota
equa di questi benefici. La decisione dava sei mesi di tempo a MasterCard (fino
al 21 giugno 2008) per adeguare il suo comportamento e conformarsi alle norme
antitrust, con la possibilità di imporre il pagamento di ammende per ogni
ritardo nell'applicazione della decisione stessa. 
Il 12 giugno 2008 (vedi MEMO/08/397),
MasterCard ha soppresso temporaneamente la sua MIF transfrontaliera, proseguendo
al tempo stesso le discussioni su un metodo di calcolo della MIF che assicuri a
clienti e dettaglianti un'equa quota dei benefici.
Impegni di MasterCard
MasterCard ha assunto tre impegni:
- in primo luogo, dal luglio 2009 MasterCard calcolerà la MIF
transfrontaliera in modo che rifletta i benefici relativi alle operazioni che
comporta per gli esercenti il fatto di accettare carte di pagamento anziché
contanti. Questo metodo di calcolo ridurrà considerevolmente la media
ponderata della MIF massima: 0,30% per operazione per le carte di credito al
consumo e 0,20% per operazione per le carte di debito al consumo. A titolo di
confronto, nel 2007 la MIF transfrontaliera di MasterCard variava dallo 0,80%
all’1,90% e quella di Maestro da oltre lo 0,40% a oltre lo 0,75%;
- in secondo luogo, dal luglio 2009 MasterCard sopprimerà gli aumenti
delle proprie commissioni annunciati nell’ottobre 2008 (vedi più
avanti);
- in terzo luogo, dal luglio 2009 MasterCard adotterà misure volte a
rendere più trasparente il suo sistema, consentendo a consumatori e
esercenti di scegliere con maggior cognizione di causa i mezzi di pagamento che
usano e accettano. Le regole di MasterCard, ad esempio, saranno modificate in
modo da offrire e applicare agli esercenti tariffe diverse a seconda del tipo di
carta utilizzato. Le tariffe offerte saranno quindi “pure”, le
cosiddette tariffe "unblended". 
Nell’ottobre 2008 MasterCard ha rivisto la propria struttura di prezzi
per gli affilianti nel SEE, il che ha implicato anche l'aumento di determinate
commissioni per gli affilianti (applicate da un sistema di carte di pagamento,
in questo caso MasterCard, alle banche partecipanti nell’ambito della loro
adesione al sistema), introducendo una nuova commissione per gli affilianti e
revocando determinati esoneri dalle commissioni per gli affilianti. Ora
però queste commissioni saranno soppresse.
Viste le modifiche che MasterCard apporterà alla sua MIF, il fatto che
abbia accettato di sopprimere gli aumenti delle proprie commissioni e le
informazioni attualmente disponibili su questi mercati, la Commissaria Kroes non
intende proporre alla Commissione di procedere contro MasterCard per non aver
rispettato la decisione della Commissione del 2007 o per aver violato le norme
antitrust aumentando le sue commissioni o reintroducendo una MIF
transfrontaliera. 
Per quanto riguarda il
comportamento di Visa sul mercato delle carte di pagamento, la Commissione
proseguirà la sua indagine antitrust (vedi MEMO/08/170)
e sorveglierà il comportamento di altri operatori di mercato per garantire
un’effettiva concorrenza su questo mercato a vantaggio di esercenti e
consumatori.
Per maggiori informazioni, vedi MEMO/09/143.
IP/09/519
Bruxelles, 1 aprile 2009Adattarsi ai cambiamenti climatici: l'Unione
europea deve prepararsi agli impatti futuriLa Commissione europea ha presentato oggi un Libro
bianco che illustra gli interventi necessari ad aumentare la resistenza
dell'Unione nell'adattarsi al mutamento del clima. Risultati recenti indicano
che l'impatto dei cambiamenti climatici sarà più rapido e più
intenso di quanto previsto dal Gruppo intergovernativo sui cambiamenti climatici
nella relazione del 2007. L'Europa non sfuggirà a tale impatto e deve
pertanto prepararsi a fronteggiarlo. Gli effetti dei cambiamenti climatici
avranno implicazioni diverse da una regione all'altra, il che significa che la
maggioranza delle misure di adeguamento va adottata a livello nazionale e
regionale. Il quadro presentato dalla Commissione definisce una strategia in due
fasi per consentire all’UE di adattarsi agli impatti dei cambiamenti
climatici. La strategia completa le azioni adottate dagli Stati membri con un
approccio integrato e coordinato.
Il commissario europeo per l'Ambiente, Stavros Dimas, ha commentato: "Ogni
anno i cambiamenti climatici si aggravano e diventano più inquietanti.
Dobbiamo lavorare alacremente per ridurre le emissioni di carbonio, ma
nonostante la riduzione delle emissioni, che siamo impegnati a conseguire, i
cambiamenti climatici sono in una certa misura inevitabili. È
pertanto essenziale che si inizi subito il lavoro con i governi, le imprese e le
comunità al fine di sviluppare una strategia di adattamento complessiva per
l'UE e fare in modo che tale adattamento sia integrato nelle politiche
fondamentali dell'Unione." 
Mariann Fischer Boel, commissaria europea per l'Agricoltura, ha affermato:
"L'agricoltura europea risentirà in pieno l'effetto dei cambiamento
climatici. Desidero che gli agricoltori abbiano un'idea chiara delle sfide che
dovranno affrontare e intendo lanciare un dibattito relativo alle misure
specifiche volte ad aiutare i nostri agricoltori ad adattarsi. In particolare,
voglio che adottiamo misure "no regret", che produrranno vantaggi
economici ed ambientali indipendentemente da come si modificherà il clima.
Questi sono gli elementi fondamentali del documento su agricoltura e cambiamenti
climatici che è stato approvato oggi a sostegno del Libro bianco."
La commissaria responsabile della Salute pubblica, Androula Vassiliou, ha
dichiarato: "Con il mutamento dei modelli climatici si rende necessario dedicare
particolare attenzione a rafforzare la vigilanza in materia di salute umana,
animale e vegetale. Inoltre è fondamentale integrare piani d'azione
sanitari per le condizioni climatiche estreme nella pianificazione dei
preparativi delle autorità sanitarie. Dobbiamo anche provvedere
affinché siano valutati gli effetti dei cambiamenti climatici sui gruppi
sociali più vulnerabili. Nel conseguire tali obiettivi è fondamentale
la cooperazione internazionale."
Joe Borg, commissario europeo per la Pesca e gli Affari marittimi, ha
osservato: "Le coste e le zone marine dell'Europa sono le più esposte ai
cambiamenti climatici. Dobbiamo prepararci ad affrontare le sfide future, quali
l'innalzamento del livello del mare, le inondazioni costiere, l'impatto sul
turismo costiero, sui porti e sul trasporto marittimo e anche sulla pesca.
L'importanza degli ecosistemi costieri per la nostra economia è innegabile:
attualmente circa il 50% della popolazione europea vive nelle regioni costiere,
quindi gli sforzi per adattarsi ai cambiamenti climatici sono cruciali e
urgenti."
Un quadro d’azione
Si ritiene che nei prossimi 50 anni i cambiamenti climatici causeranno
effetti profondi su settori economici importanti, quali l'agricoltura,
l'energia, i trasporti, gli ecosistemi, il turismo e la sanità; influiranno
anche sulle famiglie, sulle imprese e su determinati gruppi sociali, in
particolare gli anziani, i disabili e le famiglie a basso reddito.
Il Libro bianco offre un quadro nel cui ambito l'Unione europea e gli Stati
membri possono prepararsi agli effetti dei cambiamenti climatici. La prima fase
della strategia durerà fino al 2012 e consentirà di preparare il
terreno ad una strategia di adattamento complessiva che l’UE attuerà
a partire dal 2013. Quest'ultima sarà dedicata ad approfondire la
comprensione dei cambiamenti climatici e delle possibili misure di adattamento e
ad elaborare modalità volte ad integrare l’adattamento nelle
politiche fondamentali dell’Unione. Le decisioni relative al miglior modo
di adattarsi devono essere fondate su un'analisi solida sotto il profilo
scientifico ed economico, tuttavia il contenuto e le informazioni disponibili
variano molto da una regione all'altra. Il documento mette in risalto la
necessità di un meccanismo di compensazione nell'ambito del quale si
possono scambiare informazioni in merito ai rischi dei cambiamenti climatici, ai
loro effetti e alle migliori pratiche. 
L'impatto dei cambiamenti climatici varierà a seconda della regione e le
zone costiere, quelle di montagna e le pianure alluvionali risulteranno
particolarmente vulnerabili: per tale motivo la maggioranza delle misure di
adattamento verrà realizzata a livello nazionale o regionale. Ruolo
dell'Unione europea sarà quello di sostenere tali sforzi tramite una
strategia integrata e coordinata, in particolare per quanto riguarda le
questioni e le politiche transfrontaliere che sono molto integrate a livello UE.
Ovviamente, l'adattamento ai cambiamenti climatici dovrà essere al centro
di tutte le politiche dell'UE. Tale adattamento deve anche figurare in posizione
predominante nelle politiche esterne dell'Unione al fine di aiutare i paesi
più colpiti e cooperare con i paesi partner su questioni di adattamento
internazionali.
La Commissione inoltre presenta oggi tre documenti di discussione su temi
relativi alle acque, alle coste e all’ambiente marino,
all’agricoltura e alla salute basati sul quadro illustrato nel Libro
bianco.
Adattamento e attenuazione, due facce della stessa medaglia
L'Unione europea è decisa ad adottare provvedimenti rapidi per ridurre
le emissioni di gas a effetto serra. Nondimeno attenuare i cambiamenti climatici
riducendo le emissioni di gas serra non è sufficiente: a questo va
affiancata una risposta complementare nel più breve periodo. Infatti le
conseguenze dei cambiamenti climatici dovrebbero essere più gravi di quanto
previsto e si verificheranno indipendentemente dalle misure di attenuazione che
sono intraprese.
L'Europa deve affrontare tali effetti: sono necessarie misure volte ad
aumentare la resilienza dei sistemi naturali ed umani nei confronti dell'impatto
dei cambiamenti climatici. Nell'UE si stanno realizzando politiche di
adattamento, ma sono spesso attuate in modo frammentario e soltanto in alcuni
Stati membri.
Azioni future
La Commissione istituirà un gruppo direttivo per l'impatto e
l'adattamento che si comporrà di rappresentanti degli Stati membri dell'UE
coinvolti nell'elaborazione dei programmi nazionali e regionali di adattamento e
che consulterà i rappresentanti della società civile e della
comunità scientifica. Sarà sostenuto da gruppi di lavoro tecnici, uno
dei quali sull'agricoltura. Entro il 2011 la Commissione istituirà un
meccanismo di compensazione per lo scambio di informazioni relative all'impatto
dei cambiamenti climatici.
Ulteriori informazioni
Pagina web della Commissione sull'adattamento ai cambiamenti climatici
http://www.ec.europa.eu/environment/climat/adaptation/index_en.htm
Pagina Web della Commissione sull'agricoltura e i cambiamenti climatici 
http://ec.europa.eu/agriculture/climate_change/index_en.htm
Relazione dell'Agenzia europea dell'ambiente n. 4/2008: Impacts of Europe's
changing climate – 2008 indicator-based assessment (Impatti del
cambiamento climatico in Europa - valutazione basata su indicatori 2008 )
http://www.eea.europa.eu/publications/eea_report_2008_4/
IP/09/526
Bruxelles, 2 aprile 2009Le prime compagnie aeree europee offrono la
possibilità di utilizzare il telefono cellulare durante il volo grazie
all’inquadramento normativo europeoSta
crescendo il numero dei passeggeri europei ai quali durante i voli viene offerta
la possibilità di utilizzare il proprio telefono cellulare per inviare
messaggi, navigare in rete o persino effettuare chiamate. Un anno dopo che la
Commissione ha introdotto regole comuni volte a garantire un uso sicuro dei
telefoni cellulari sugli aerei ed una procedura di autorizzazione semplice per
questo servizio transfrontaliero, 27 aerei europei sono stati attrezzati in modo
da rendere possibile un uso sicuro dei GSM nel corso dei voli all’interno
dello spazio aereo europeo. Il numero di questi aerei dovrebbe raddoppiare entro
la fine del 2009. 
“La possibilità di utilizzare il telefono cellulare durante il
volo è sfruttata in particolare da chi viaggia per affari o dai passeggeri
più giovani. È altresì un modello di business allettante per le
società europee. Per questa ragione un anno fa la Commissione ha stabilito
regole di base comuni che consentono di offrire il servizio nei cieli europei in
modo semplice e sicuro senza dover passare per 27 diverse procedure di
autorizzazione nazionali”, è quanto affermato da Viviane Reding,
commissario europeo per le telecomunicazioni. “Sono contenta che le prime
compagnie aeree europee offrano la possibilità di utilizzare il telefono
cellulare durante il volo. Perché l’introduzione del servizio
continui senza inconvenienti, l’uso dei cellulari durante il volo non
dovrebbe disturbare gli altri passeggeri, ad esempio si potrebbero prevedere
spazi silenziosi come nei treni. Gli operatori dovrebbero inoltre fare
attenzione che i prezzi restino ragionevoli. In tal caso i servizi di telefonia
mobile a bordo potrebbero essere un bonus per le società europee in un
mercato mondiale competitivo come quello del trasporto aereo.”
Nell’aprile del 2008 la Commissione ha introdotto regole intese ad
armonizzare le condizioni per la prestazione di servizi di telefonia mobile a
bordo di aerei in tutta la UE (IP/08/537).
Un anno dopo, queste norme hanno consentito a due fornitori di servizi di
comunicazione mobili a bordo di aeroplani, OnAir (Ginevra) e AeroMobile (Londra), di iniziare ad
operare in Europa, associandosi con compagnie aeree interessate a mettere tali
servizi a disposizione dei loro passeggeri. 
Attualmente tre compagnie aeree europee - Ryanair (Irlanda), TAP (Portogallo)
e bmi (Regno Unito) - stanno allestendo il servizio nelle loro flotte: 27 aerei
sono già stati attrezzati e il numero dovrebbe raddoppiare entro la fine
del 2009. Si tratta di un avvio promettente, mentre test tecnici sono in corso
presso altre compagnie aeree. 
Nel frattempo le compagnie aeree stanno mettendo a punto le condizioni alle
quali i passeggeri possono utilizzare i propri cellulari a bordo di aerei per
garantire una maggiore accettazione del nuovo servizio da parte dei consumatori
e stanno analizzando l’andamento del servizio negli aerei già
attrezzati. Da informazioni attuali risulta che il prezzo del servizio parte da
circa 1,60 EUR al minuto per una chiamata e circa 0,43 EUR per un sms, a seconda
dell’operatore di telefonia mobile terrestre utilizzato dal passeggero.La Commissione ha emanato provvedimenti normativi nel 2008 per consentire la
gestione sicura ed europea di comunicazioni mobili a bordo di aerei e creare le
condizioni per l’offerta di questi servizi da parte di imprese in aerei
che sorvolano diversi paesi. A tal fine sono stati compiuti tre passi:garantire che l’uso di attrezzature a bordo - compresi i telefonini
dei passeggeri - non causi interferenze con la strumentazione e i sistemi
dell’aereo; 
assicurare che le attrezzature mobili non interferiscano con le reti di
comunicazione mobile terrestri bensì si colleghino esclusivamente con la
stazione base a bordo collegata a terra via satellite; 
offrire regole e standard comuni cosicché le stazioni base a bordo
siano autorizzate ad operare mentre un aereo sorvola diversi Stati membri
dell’UE. Un modello per altri continenti
L’approccio europeo è servito da modello per altre regioni.
Diverse compagnie aeree extraeuropee (comprese Qantas, Emirates, Malaysian
Airlines, Royal Jordanian, Wataniya, Virgin Australia) stanno testando il
servizio o già lo offrono, con circa 40 aerei già
attrezzati. Altre compagnie aeree hanno annunciato intenzioni analoghe. La
prevalenza mondiale dello standard GSM (utilizzato attualmente da quasi 3
miliardi di persone) rende il modello di business attraente in quanto i
passeggeri possono utilizzare il proprio telefono cellulare normale.
Contesto
I servizi di comunicazione mobile a bordo di aerei sono servizi di
telecomunicazione paneuropei. La Commissione ha adottato due misure
nell’aprile 2008 (IP/08/537):una decisione che stabilisce parametri tecnici armonizzati per le
apparecchiature di bordo per l’uso di telefoni mobili durante il volo in
tutto il territorio dell’UE. Tali parametri garantiscono che le
apparecchiature non generino interferenze e consentono all’EASA di certificare
l’aeronavigabilità delle apparecchiature per diversi tipi di
aeromobili; la decisione è giuridicamente vincolante e garantisce pertanto
che il medesimo tipo di attrezzatura sia utilizzato in tutti gli aeromobili;una raccomandazione per un approccio armonizzato alla concessione di
licenze, che promuoverà il mutuo riconoscimento delle autorizzazioni
nazionali.L’“airline roaming”,
ovvero le chiamate o gli sms da cellulari a bordo di aerei, viene trattato come
roaming internazionale simile ai servizi terrestri. I primi esempi
indicano tariffe nettamente al di sotto dei servizi da telefono fisso via
satellite offerti in passato durante i voli. Le tariffe delle comunicazioni
mobili durante i voli esulano dall’ambito di applicazione del
provvedimento della Commissione sulle tariffe di voice e data
roaming, essendo considerate un servizio innovativo in un mercato emergente,
e sono pertanto fissate dal prestatore del servizio. La Commissione tiene
tuttavia sotto stretto controllo i prezzi praticati ai consumatori e la loro
trasparenza. 
http://ec.europa.eu/information_society/policy/ecomm/radio_spectrum/topics/ecs/mca/index_en.htmMEMO/08/220http://www.onair.aero/
http://www.aeromobile.net/
IP/09/534
Bruxelles, 3 Aprile 2009Concorso UE per giovani traduttori:
premiazione dei vincitori27 studenti provenienti da scuole secondarie di
tutta l’Europa riceveranno oggi a Bruxelles un diploma e un premio per
avere realizzato, nei loro rispettivi paesi, le migliori traduzioni nel quadro
del concorso ‘Juvenes Translatores’ (“giovani
traduttori” in latino). I vincitori riceveranno i premi dalle mani del
Commissario europeo per il Multilinguismo, Leonard Orban. Il concorso è
stato organizzato nel novembre 2008 dalla Commissione europea allo scopo di
promuovere l’apprendimento delle lingue e dare visibilità alla
professione del traduttore. 
“Anche quest’anno il concorso di traduzione è stato un
successo; ha rappresentato  un’opportunità d'incontro
e di sensibilizzione dei giovani sul tema dell’apprendimento delle
lingue, della traduzione e della speciale natura multilingue
dell’UE,” ha osservato Orban. “Ci è giunta notizia che
alcuni dei candidati stanno seriamente pensando di intraprendere la carriera
di traduttore, e che alcune delle scuole partecipanti hanno lanciato dei
progetti di scambio.” 
I vincitori del concorso sono stati premiati con un viaggio di due giorni a
Bruxelles, in accompagnamento di un adulto, dove saranno ospiti del Commissario
Orban in occasione della cerimonia di premiazione; gli studenti compieranno
inoltre  un giro turistico di Bruxelles e visiteranno la Direzione
generale della Traduzione della Commissione europea: un'opportunità per
conoscere i traduttori professionisti della DGT e toccare con mano gli strumenti
e i metodi di lavoro che essi utilizzano quotidianamente.
Chi fosse interessato – scuole, insegnanti o amici dei premiati –
potrà assistere alla cerimonia di premiazione tramite web streaming.
Un apposito link  verrà infatti attivato sul sito web di Juvenes
Translatores: 
http://ec.europa.eu/translation/contest/index_it.htm.
Questa seconda edizione del concorso, svoltasi il 27 novembre 2008
simultaneamente in tutti gli Stati membri, ha visto la partecipazione di 2247
studenti in rappresentanza di 593 scuole dell’UE. I candidati avevano
due ore per tradurre  un testo (dedicato al multilinguismo) da una delle 23
lingue ufficiali dell’UE a un’altra lingua ufficiale, scelta dai
candidati. La Commissione ha ricevuto traduzioni verso e da tutte le lingue
ufficiali dell'Unione, per un totale di 147 combinazioni linguistiche. La
seconda edizione era stata organizzata sull'onda del grande successo registrato
dalla prima edizione del concorso, svoltasi nel 2007. In quell’occasione
un sondaggio svolto tra gli insegnanti subito dopo il concorso aveva rivelato
l’accoglienza entusiastica riservata all’’iniziativa, tanto
che si è deciso di trasformare “Juvenes Translatores” in un
appuntamento fisso di ogni anno scolastico. I preparativi per la terza
edizione sono difatti già in corso.Ecco i nomi degli studenti
vincenti (insieme alla combinazione linguistica scelta) e delle loro
scuole:PAESESTUDENTESCUOLAAustriaMona Schönauer
(FR-DE)[1]Akademisches Gymnasium, GrazBelgioLaetitia Lév&#234;que (EN-FR)Institut Saint-Ferdinand, JemappesBulgariaС&#1090;е&#1092;ани
&#1061;анд&#1078;ийска
(EN-BG)164 ги&#1084;нази&#1103; с
п&#1088;еподаване
на испански
език ‘Миге&#1083;
де
Се&#1088;ван&#1090;ес’,
Со&#1092;и&#1103;CiproAndreas Andreou (EN-EL)High school of Solea, NicosiaDanimarcaJulie Carina Trasbo Jelgren (EN-DA)Roskilde Katedralskole, RoskildeEstoniaKairi Kangro (EN-ET)Hugo Treffneri Gümnaasium, TartuFinlandiaTytti Rinkari (EN-FI)Tammerkosken lukio, TampereFranciaFabian Schmidt (FR-DE)Lycée Bartholdi, ColmarGermaniaAnika Richter (EN-DE)Salzmannschule Schnepfenthal Staatliches Spezialgymnasium für
Sprachen, Waltershausen- SchnepfenthalGreciaΜΑΡ&#921;Α
ΑΡ&#925;ΑΟ&#933;ΤΑ&#922; (EN-EL)5th High School of Iraklion, IraklionIrlandaMarian Madden (FR-EN)Coláiste Chiaráin, LimerickItaliaRiccardo Gasparetto Stori (EN-IT)Liceo ‘Leopardi-Majorana’, PordenoneLettoniaAgnija Lāce (EN-LV)Rīgas 85. vidusskola, RīgaLituaniaJulius Juodakis (DE-LT)Vilniaus Mykolo Biržiškos gimnazija, VilniusLussemburgoNina Hentzen (FR-DE)Lycée Aline Mayrisch, LussemburgoMaltaPaula Schembri (MT-EN)Junior College, L-ImsidaPaesi BassiFrancien Homan (EN-NL)Maartenscollege Haren, GroningenPoloniaWeronika Danecka (EN-PL)VIII Liceum Ogólnoształc&#261;ce im. A. Asnyka w Łodzi,
Łódź / łódzkiePortogalloLuis Filipe Machado Costa (EN-PT)Colégio Nossa Senhora da Assunç&#227;o, AnadiaRepubblica cecaLudvík Pouzar (EN-CS)Gymnázium, České BudějoviceRomaniaRaluca Maria Ionescu (EN-RO)Grup Scolar ‘Ferdinand I’, Curtea de ArgesSlovacchiaKassova Frederika (FR-SK)Gymnazium Ivana Bellu, HandlovaSloveniaMaša Klemenčič (EN-SL)Gimnazija Poljane, LubianaSpagnaSamuel Darriba Real (EN-ES)IES Nosa Señora dos Ollos Grandes, LugoSveziaOskar Lindbom (FR-SV)Rosendalsgymnasiet, UppsalaHusargatanRegno UnitoSabrina Vashisht (FR-EN)North London Collegiate School, EdgwareUngheriaAnna Matei (EN-HU)Madách Imre Gimnázium, BudapestLe città di provenienza dei vincitori:[ Tabelle disponibili in PDF o Word PROCESSED ]Concorso di traduzione : sito web http://ec.europa.eu/translation/contest/index_it.htmDG Traduzione: http://ec.europa.eu/dgs/translation/
Le lingue nell’UE: http://europa.eu/languages/it/home[1] EN: inglese; FR:
francese; DE: tedesco; ES: spagnolo; IT: italiano; NL: neerlandese; PT:
portoghese; EL: greco; PL: polacco; RO: rumeno; SV: svedese; FI: finnico; DA:
danese; BG: bulgaro; CS: ceco; HU: ungherese; SL: sloveno; SK: slovacco; LT:
lituano; ET: estone; LV: lettone; MT: maltese
IP/09/536
Bruxelles, 3 aprile 2009Dominio ".eu": in tre anni tre milioni di
nomiA tre anni dal suo lancio il dominio internet di
primo livello ".eu" conferma il suo successo. Vi sono ora più di tre
milioni di nomi di dominio registrati nel dominio di primo livello europeo.
Neanche la crisi finanziaria ne ha rallentato la crescita: il numero di nomi di
dominio ".eu" è aumentato del 2% nel corso del primo trimestre 2009, una
crescita che ne consolida il quinto posto tra i domini di primo livello
geografico più popolari a livello mondiale. In quanto consente di
promuovere un'identità online specificamente europea, il dominio ".eu"
permette ai privati e alle imprese di sfruttare tutti i benefici del mercato
unico europeo. Imprese multinazionali, PMI, ONG, gruppi di riflessione e privati
cittadini hanno adottato il dominio ".eu" per contrassegnare la loro presenza
sul web. Non sono i soli. All'inizio del mese scorso la Svezia ha compiuto un
gesto simbolico diventando il primo Stato membro dell'UE ad adottare il dominio
".eu" per il sito ufficiale della presidenza dell'Unione europea che il paese
terrà a partire dal 1° luglio: www.se2009.eu 
"Mi rallegro che la Svezia abbia deciso di scegliere il nome di dominio
".eu" per il sito web della sua presidenza dell'Unione europea che inizierà
il 1° luglio. Si tratta di un segnale incoraggiante che, spero, sarà
seguito da numerose altre presidenze in futuro", ha dichiarato Viviane Reding,
commissaria UE responsabile della Società dell'informazione e dei media.
"Scegliendo il nome di dominio ".eu" per il suo sito web, la Svezia può
dimostrare chiaramente che la presidenza non vuole mettere in risalto il paese
che presiederà le riunioni nel corso del semestre, ma rappresenta un
impegno a lavorare per tutta l'Europa. Ciò dimostra anche che il dominio
".eu", di cui oggi si celebra il terzo anniversario, sta diventando la scelta
naturale di chi desidera dotarsi di un'identità online europea."
Il dominio ".eu" ha consolidato la propria posizione tra i dieci più
grandi domini di primo livello del mondo, assieme a ".com", ".net" e ".org". Il
numero di registrazioni di nomi di dominio ".eu" è aumentato di anno in
anno dalla sua introduzione avvenuta tre anni fa, il 7 aprile 2006 (cfr. IP/06/476),
per raggiungere i tre milioni all'inizio dell'anno in corso (cfr. IP/09/48).
Nel marzo 2009 i nomi di dominio ".eu" registrati hanno sfiorato i
3 050 000.
La
maggior parte dei nomi di dominio ".eu" è stata registrata nei paesi
dell'UE che contano il maggior numero di abitanti e presentano i più forti
tassi di diffusione di internet in rapporto alla popolazione. La Germania è
sempre in testa, con il 30%, seguita da Paesi Bassi (14%), Regno Unito (12%),
Francia (8%) e Polonia (6%). 
Contesto
Il dominio ".eu" è accessibile dal 7 dicembre 2005, inizialmente per i
titolari di diritti anteriori, compresi i titolari di marchi e gli organismi
pubblici (cfr. IP/05/1510).
Dall'inizio del mese di aprile 2006 le registrazioni sono state aperte ai
residenti UE e alle organizzazioni aventi sede nell'UE (cfr. IP/06/476).
EURid, organismo indipendente senza scopo di
lucro, è incaricato della gestione del registro ".eu" (la banca dati che
contiene tutte le registrazioni ".eu"). Un anno dopo la sua creazione erano
stati registrati 2,5 milioni di nomi di dominio ".eu" (cfr. IP/07/483),
ai quali si sono aggiunti 300 000 nuovi nomi nel 2007 (cfr. IP/08/530).
http://ec.europa.eu/information_society/policy/doteu/index_en.htmStatistiche
del terzo trimestre 2008: http://www.eurid.eu/files/Q3_08.pdf
Statistiche
attualizzate in tempo reale sul dominio ".eu" sono disponibili all'indirizzo
internet: 
http://www.eurid.eu/en/about/facts-figures/statisticsMEMO/09/9Annex
Ten largest top-level internet domains by number of
registered domain names, as of March 2009.com79.439.607.cn13.854.687.de12.652.025.net12.099.536.org7.472.142.uk7.382.123.info5.137.681.nl3.285.095.eu (*)3.049.034.biz2.025.576(*) The number of registrations for .eu is updated daily on EURID website: http://www.eurid.eu/en/about/facts-figures/statisticsNumber of .eu domain names compared to national top-level
domains of EU Member States per 1000 inhabitants (as of January 2009)CountryNo. of .eu domains per 1000 inhabitantsNo. of domain names in national TLD per 1000
inhabitantsCyprus66.1n/aLuxembourg54.986.2Netherlands24.7193.6Ireland13.125.6Germany11.1151.7Belgium8.980.0Austria8.795.7Sweden8.790.2Denmark8.0175.0Czech Republic7.447.9Malta6.4n/aUK6.0118.1Estonia6.047.0Poland4.534.7France3.820.5Slovakia3.231.9Latvia3.228.7Slovenia2.930.8Hungary2.840.4Lithuania2.728.1Finland2.737.0Italy2.727.0Greece2.2n/aSpain1.523.8Bulgaria1.2n/aPortugal1.125.9Romania0.916.4
IP/09/551
Bruxelles, 8 aprile 2009La Commissione stabilisce mete più
ambiziose per accelerare i pagamenti delle sovvenzioni e degli appalti
comunitariÈ stata adottata in data odierna un'iniziativa
che introduce obiettivi nuovi e più ambiziosi riguardo al pagamento dei
fondi UE gestiti direttamente dalla Commissione europea. Le proposte mirano a
intensificare le misure attualmente in vigore e ad accelerare i flussi di
liquidità in direzione dei beneficiari (spesso piccole imprese e
autorità di gestione locali). Riguardano fondi per un importo totale di 15
miliardi di euro che prevedono termini di pagamento specifici, in settori come
la ricerca, l'istruzione e la gioventù, l'energia e i trasporti. Uno degli
obiettivi principali è quello di ridurre da 30 a 20 giorni i termini per il
prefinanziamento iniziale di sovvenzioni e appalti comunitari. Le proposte
completano recenti decisioni volte ad accelerare i pagamenti nei progetti dei
Fondi strutturali, secondo quanto annunciato nel piano europeo di ripresa
economica (IP/08/1983),
nonché proposte finalizzate a contrastare i ritardi nei pagamenti nelle
operazioni commerciali (IP/09/552).
Dalia Grybauskaitė, Commissario europeo per la programmazione
finanziaria ed il bilancio, ha dichiarato: "con la proposta odierna si cerca
di ottenere il più possibile dalle vigenti norme finanziarie per accelerare
415 000 pagamenti diretti effettuati ogni anno dalla Commissione”.
Il Commissario ha sottolineato la tempestività della proposta,
aggiungendo: "la congiuntura economica richiede misure immediate che
contribuiscano ad alleggerire la situazione dei beneficiari di sovvenzioni.
Questa iniziativa aprirà anche la strada a futuri cambiamenti delle norme
finanziarie dell'UE, previsti per il 2010". 
Scopo principale della comunicazione è ridurre i termini per il
prefinanziamento o il pagamento iniziale da 30 a 20 giorni. Si tratta dei
più semplici tra i pagamenti, in quanto non richiedono documentazione o
pratiche burocratiche complesse, e rappresentano circa 9,5 miliardi di euro. Per
gli altri pagamenti gestiti centralmente (pari all'incirca a 5,5 miliardi di
euro), l'obiettivo è di ridurre i termini da 45 a 30 giorni, allineando i
pagamenti della Commissione europea alla direttiva relativa alla lotta contro i
ritardi di pagamento nelle transazioni commerciali. La Commissione
incoraggerà inoltre i suoi servizi a ricorrere più spesso a tassi e
importi forfettari per le sovvenzioni e gli appalti a gestione centralizzata.Semplificare le procedure generali prima dell'avvio dei progetti può
contribuire ad accelerare i pagamenti: saranno quindi introdotte misure che
offrano ai servizi della Commissione la possibilità di bandire gare
d'appalto per periodi di due anni invece che singole gare e di ricorrere a bandi
standard. Per rendere più veloci i pagamenti è importante anche la
condivisione di competenze ed esperienze: la Direzione generale del Bilancio
della Commissione (DG BUDG) aiuterà più attivamente altri servizi a
rispettare le varie condizioni richieste per ripartire rapidamente le loro
risorse di bilancio. Ovunque possibile sarà incentivata l'introduzione di
procedure accelerate per le sovvenzioni e i contratti.
I servizi della Commissione saranno tenuti a riferire periodicamente in
merito al conseguimento di tali obiettivi nelle loro relazioni annuali di
attività.
IP/09/552
Bruxelles, 8 aprile 2009La Commissione osteggia i ritardi di
pagamentoNonostante alcuni miglioramenti registrati nel
corso degli ultimi anni, i ritardi di pagamento nelle transazioni commerciali
tra imprese o tra imprese e autorità pubbliche sono ancora una realtà
nell'UE. È un fenomeno che ostacola lo sviluppo delle imprese ed è
addirittura all'origine del fallimento di imprese altrimenti sane, soprattutto
laddove si tratti di piccole e medie imprese (PMI). Purtroppo a tutt'oggi la
cultura dei pagamenti da parte delle autorità pubbliche non è sempre
lodevole. Considerata la crisi attuale diversi Stati membri hanno perciò
iniziato ad affrontare la questione a livello nazionale.
Sulla base di un impegno formulato nello Small Business Act la Commissione
suggerisce oggi una nuova strategia per affrontare il problema dei ritardi di
pagamento e propone cambiamenti sostanziali alla direttiva del 2000 sui ritardi
di pagamento. La Commissione suggerisce che le autorità pubbliche debbano
dare il buon esempio e pagare – in linea generale – le loro fatture
entro 30 giorni. Parallelamente la Commissione s'impegna a sua volta ad
accelerare i pagamenti di merci e servizi in modo da rispettare appieno gli
obiettivi in materia di pagamento delle fatture e, in un certo numero di casi,
addirittura ad abbreviare i termini di pagamento attualmente in vigore.
Günter Verheugen, Vicepresidente della Commissione europea responsabile
per Imprese e industria, ha dichiarato: "I ritardi di pagamento da parte
delle amministrazioni pubbliche non dovrebbero essere più tollerati. La
proposta odierna dà un forte impulso per il superamento della crisi
economica contribuendo ad evitare ulteriori bancarotte e promuovendo il flusso
di capitale delle imprese per rafforzare la competitività delle imprese
europee nel lungo periodo."
I cambiamenti proposti rispecchiano l'importanza che hanno i pagamenti
tempestivi per le imprese e soprattutto per le PMI:di norma le autorità pubbliche dovrebbero pagare le loro fatture entro
30 giorni o altrimenti sarebbero tenute a pagare interessi, una compensazione
per i costi di recupero e un indennizzo forfettario pari al 5% dell'importo
dovuto a decorrere dal primo giorno di ritardo del pagamento. In casi
debitamente giustificati i periodi per il pagamento possono essere
prolungati;
la libertà contrattuale sarà rispettata nelle relazioni tra
azienda e azienda, tuttavia nel caso di ritardi di pagamento le aziende avranno
il diritto di esigere interessi di mora e una compensazione dei costi di
recupero;
sono rese più rigorose le regole sui contratti gravemente
iniqui.Questa proposta intende migliorare il cash flow delle
imprese europee, fatto questo particolarmente importante in periodo di flessione
dell'economia e intende inoltre agevolare il buon funzionamento del mercato
interno mediante l'eliminazione delle correlate barriere alle transazioni
commerciali transfrontaliere.
Ciò avverrà dotando i creditori degli strumenti che consentano loro
di esercitare pienamente ed efficacemente i loro diritto quando subiscono
ritardi nei pagamenti e imponendo alle amministrazioni pubbliche misure atte a
scoraggiarle dal pagare in ritardo.
Per ulteriori informazioni:
http://ec.europa.eu/enterprise/regulation/late_payments/index.htmSmall
Business Act
IP/09/563
Bruxelles, 8 aprile 2009Pesca: liberare tutto il potenziale
dell'acquacoltura europeaL'acquacoltura, uno dei settori alimentari in
maggiore espansione a livello mondiale, produce già il 50% circa di tutto
il pesce che consumiamo e può ancora offrire molto di più. L'UE ha
istituito norme ambiziose per garantire che la pratica e i metodi
dell'acquacoltura siano improntati al principio di una crescita sostenibile e il
settore acquicolo europeo è all'avanguardia della ricerca e dello sviluppo
tecnologico a livello mondiale. Tuttavia questo progresso verso l'eccellenza non
trova ancora riscontro nella produzione, che nell'UE si è stabilizzata
mentre ha registrato un netto incremento in altre regioni del mondo. Con la
comunicazione presentata oggi la Commissione intende affrontare questa
situazione e dare nuovo impulso alla crescita sostenibile dell'acquacoltura
europea.
"L'acquacoltura è chiamata a svolgere un ruolo importante come fonte di
prodotti sani e di elevata qualità per gli oculati consumatori europei, ma
fino ad ora ha espresso solo una piccola parte delle proprie potenzialità.
È giunto il momento di sfruttare appieno tale potenziale e di dare a questo
settore di importanza strategica pieno riconoscimento e, nel senso letterale del
termine, lo spazio di cui ha bisogno per svilupparsi", ha affermato Joe Borg,
commissario per gli affari marittimi e la pesca.
Nella sua comunicazione la Commissione esamina le cause del ristagno della
produzione acquicola europea e le modalità per migliorare la
competitività, la sostenibilità e la governance del
settore.
In primo luogo, per rendere il settore più competitivo occorre
rafforzare il sostegno alla ricerca e allo sviluppo tecnologico, razionalizzare
la pianificazione spaziale delle regioni costiere e dei bacini idrografici al
fine di agevolare la competizione per lo spazio e per l'acqua e integrare le
esigenze specifiche dell'industria acquicola nella politica di mercato dell'UE
per i prodotti della pesca. In secondo luogo, per mantenere la
sostenibilità del settore occorre continuare a puntare su metodi di
produzione rispettosi dell'ambiente, applicare norme rigorose in materia di
salute e benessere degli animali e garantire un elevato livello di protezione
dei consumatori. Infine, è possibile fare di più per migliorare
l'immagine del settore e gli aspetti connessi alla governance. Il
successo dell'acquacoltura dipenderà in larga misura dall'esistenza di un
contesto favorevole alle imprese del settore acquicolo a livello nazionale e/o
locale. La Commissione intende pertanto fornire agli Stati membri e alle
autorità regionali orientamenti volti a garantire che siano predisposte
misure specifiche a livello locale, nazionale ed europeo per consentire al
settore di sfruttare pienamente le proprie potenzialità.
La Commissione ritiene che un'industria acquicola forte e dinamica possa
fungere da catalizzatore per la crescita dei settori correlati e contribuire
sempre di più allo sviluppo delle zone rurali e costiere, offrendo nel
contempo ai consumatori prodotti alimentari sani e di elevata qualità
ottenuti nel rispetto dell'ambiente. Questi rappresentano soltanto alcuni dei
vantaggi di importanza cruciale che scaturirebbero da un'azione europea
concertata a tutti i livelli per favorire il pieno sfruttamento del settore
acquicolo.
Per maggiori informazioni:
http://ec.europa.eu/fisheries/cfp/aquaculture_processing/aquaculture_it.htm
Memo/09/161
IP/09/570
Bruxelles, 14 aprile 2009Telecomunicazioni: la Commissione apre un
procedimento di infrazione contro il Regno Unito in merito alla protezione della
privacy e dei dati personaliDopo una fitta comunicazione con le autorità
britanniche a seguito delle denunce sporte dai navigatori inglesi per
l’uso della tecnologia di “behavioural advertising” Phorm da
parte dei provider internet, la Commissione ha avviato un procedimento di
infrazione contro il Regno Unito. Il procedimento riguarda diversi problemi
relativi all’applicazione delle norme europee in materia di ePrivacy e
tutela dei dati personali, in base alle quali gli Stati membri devono garantire,
tra le altre cose, la riservatezza delle comunicazioni impedendo che queste
siano intercettate e sorvegliate senza il consenso dell’utente. Questi
problemi sono emersi durante l’indagine condotta dalla Commissione in
merito alle azioni delle autorità britanniche in risposta alle denunce
degli internauti a proposito di Phorm.
Viviane Reding, Commissario europeo responsabile della società
dell’informazione e dei media, ha affermato: “Le tecnologie come
il “behavioural advertising” possono essere utili alle aziende e ai
clienti, ma devono essere utilizzate nel rispetto della normativa europea.
Queste norme esistono per proteggere la privacy dei cittadini e devono essere
applicate in maniera rigorosa da tutti gli Stati membri. Seguiamo il caso
Phorm da diverso tempo e abbiamo concluso che vi sono dei problemi nel modo in
cui il Regno Unito ha applicato parti della normativa europea in materia di
riservatezza delle comunicazioni. Invito le autorità britanniche a
modificare la legislazione nazionale e a far sì che le autorità
dispongano dei poteri necessari per comminare sanzioni al fine di attuare la
normativa dell’UE in materia. In questo modo il Regno Unito potrà
rispondere più energicamente alle nuove sfide legate alla ePrivacy e alla
tutela dei dati personali, come quelle poste dal caso Phorm, e i consumatori
britannici sapranno che la loro privacy e i loro dati sono protetti quando
navigano in internet.”
Da aprile 2008 la Commissione ha ricevuto diverse interrogazioni da parte di
cittadini ed europarlamentari britannici preoccupati per l’uso di una
tecnologia di behavioural advertising nota come “Phorm” da
parte dei provider di servizi internet del Regno Unito. La tecnologia si basa su
una costante analisi della navigazione dell’utente per determinarne gli
interessi e selezionare annunci pubblicitari mirati quando questi utenti
visitano determinati siti web. Nell’aprile 2008 British Telecom,
l’operatore di telefonia fissa, ha ammesso di avere usato in via
sperimentale Phorm nel 2006 e nel 2007 senza informare i clienti coinvolti
nella prova. Da ottobre e dicembre 2008 l’operatore ha condotto una nuova
prova, questa volta invitando gli utenti a partecipare. Le prove sono state
all’origine di numerose denunce all’autorità britannica per la
protezione dei dati, l’ICO (Information Commissioner’s
Office) e alla polizia.
A partire da luglio 2008 la Commissione ha scritto più volte alle
autorità britanniche chiedendo informazioni in merito alle modalità di
applicazione della normativa europea con riferimento al caso Phorm.
Dall’analisi delle risposte ricevute la Commissione è portata a
ritenere che l’applicazione delle norme comunitarie in materia di
riservatezza delle comunicazioni nel Regno Unito ponga dei problemi
strutturali.
Secondo la legge britannica, applicata dalla polizia, intercettare
illegalmente le comunicazioni costituisce reato. La portata del reato, tuttavia,
è limitata unicamente all’intercettazione “intenzionale”.
Sempre secondo la legge, l’intercettazione è considerata legale
quando chi la effettua ha “ragionevoli motivi per ritenere” che
l’autorizzazione sia stata accordata. La Commissione esprime inoltre
preoccupazione per il fatto che il Regno Unito non dispone di
un’autorità nazionale di sorveglianza che si occupi di queste
intercettazioni. 
Il Regno Unito ha due mesi di tempo per rispondere alla lettera di messa in
mora inviata oggi, che costituisce la prima fase del procedimento di infrazione.
Se non riceverà alcuna risposta o se le osservazioni presentate dal Regno
Unito non saranno giudicate soddisfacenti, la Commissione potrà decidere di
formulare un parere motivato (seconda fase di un procedimento d'infrazione).
Qualora anche dopo tale iniziativa il Regno Unito non ottemperi agli obblighi
che le incombono in virtù del diritto comunitario, la Commissione
dovrà adire la Corte di giustizia.
Contesto
La
direttiva UE relativa alla vita privata e alle comunicazioni elettroniche
stabilisce che gli Stati membri assicurano la riservatezza delle comunicazioni
nonché dei relativi dati sul traffico vietando le intercettazioni illegali
e la sorveglianza senza il consenso dei soggetti interessati (direttiva
2002/58/CE, articolo 5, paragrafo 1). La direttiva UE sulla protezione dei
dati specifica che il consenso della persona interessata deve essere una
“manifestazione di volontà libera, specifica e informata” (direttiva
95/46/CE, articolo 2, lettera h)). Inoltre, in base all’articolo 24
della direttiva sulla protezione dei dati, gli Stati membri stabiliscono le
sanzioni da applicare in caso di violazione e l’articolo 28 prevede che
una o più autorità pubbliche siano incaricate di sorvegliare
l'applicazione delle disposizioni di attuazione della direttiva. Queste
disposizioni della direttiva sulla protezione dei dati si applicano anche nel
settore della riservatezza delle comunicazioni.
Una rassegna dettagliata dei procedimenti di infrazione nel settore delle
telecomunicazioni è disponibile alla pagina: 
http://ec.europa.eu/information_society/policy/ecomm/implementation_enforcement/infringement/
IP/09/571
Bruxelles, 14 aprile 2009Nell'era digitale la vita privata dei
cittadini deve diventare una priorità, sostiene la commissaria UE Viviane
RedingIn un video pubblicato stamani sul suo sito
Internet, Viviane Reding, commissaria europea responsabile per la Società
dell'informazione e i media, ha detto che i cittadini europei devono poter
decidere sulle modalità di utilizzazione dei loro dati personali. Ha
indicato che la Commissione prenderà delle iniziative se gli Stati membri
dell'UE non riusciranno a garantire il rispetto di tale diritto
nell’ambito delle nuove tecnologie, come la pubblicità in base ai
comportamenti, i sistemi RFID (Radio Frequency IDentification) e i siti di
socializzazione. 
"I cittadini europei devono avere il diritto di controllare come sono
utilizzate le loro informazioni personali" ha affermato la commissaria UE
per la Società dell'informazione e i media, annunciando che la Commissione
è pronta ad agire in diversi settori per difendere questo diritto, dato che
gli sviluppi tecnologici rendono più facile l’uso, e l’abuso,
dei dati personali. Essa ha avvertito che l'UE intende prendere dei
provvedimenti se gli Stati membri non riusciranno ad attuare le norme
comunitarie in materia di privacy e di obbligo del consenso da parte
dell’utente per l’elaborazione dei suoi dati personali.
"Le regole europee in materia di privacy sono chiarissime: i dati
personali possono essere utilizzati soltanto previo consenso
dell’interessato. Non possiamo rinunciare a questo principio fondamentale
e accettare che tutti i nostri scambi siano controllati, esaminati e memorizzati
in cambio della promessa di una pubblicità “personalizzata”!
Non esiterò a prendere le iniziative opportune se uno Stato membro dell'UE
non ottempera a tale obbligo” ha detto la commissaria Reding nel suo
videomessaggio.
Viviane Reding ha inoltre indicato che sarà possibile realizzare il
potenziale economico delle chip intelligenti per l’identificazione a
radiofrequenza (RFID), integrate nei prodotti per inviare segnali radiofonici,
soltanto se queste sono usate dal consumatore e non a scapito del
consumatore. Nessun cittadino europeo deve avere in un bene di sua
proprietà una di queste chip senza essere informato esattamente di come
questa sia utilizzata e poterla togliere o disattivare in qualsiasi
momento.
La commissaria ha inoltre invitato le società che gestiscono siti di
socializzazione a rafforzare la tutela della privacy in linea: "Ritengo che
la privacy debba costituire una priorità per i fornitori di social
networking e i loro utenti. Penso che almeno i profili dei minorenni debbano
essere automaticamente classificati come “privati” e resi
inaccessibili ai motori di ricerca. La Commissione europea ha già chiesto
ai siti di socializzazione di riservare una particolare attenzione ai profili
dei minorenni, prevedendo un codice di autoregolamentazione. Sono tuttavia
pronta a imporre nuove regole in materia, se necessario."
Contesto
La direttiva comunitaria relativa alla vita privata e alle comunicazioni
elettroniche chiede agli Stati membri dell'UE di assicurare la riservatezza
delle comunicazioni, vietandone l'intercettazione o la sorveglianza illegali,
tranne qualora gli utenti abbiano dato il loro consenso (articolo 5, paragrafo
1, della direttiva 2002/58/CE). La direttiva comunitaria relativa alla tutela
dei dati personali precisa che un utente deve liberamente dare un consenso
specifico ed essere informato prima che i suoi dati personali siano oggetto di
un trattamento (articolo 2, lettera h), della direttiva 95/46/CE).
Lo
scorso mese di febbraio, la Commissione ha mediato un accordo
tra le 17 più importanti organizzazioni di social networking al fine di
migliorare la tutela della privacy, in particolare dei minori, sui siti di
socializzazione internet (IP/09/232).
In tale accordo le società in questione hanno riconosciuto le loro
responsabilità nel garantire la sicurezza dei bambini, impegnandosi a
consentire agli utenti di scegliere un approccio sicuro in materia di
informazioni personali e di privacy e a incoraggiarli in tal senso. Verso la
fine del mese in corso, tali società informeranno la Commissione sulle
rispettive politiche in materia di sicurezza e su come intendono attuare i
principi dell'accordo.
Il messaggio video della commissaria Reding è disponibile sul
sito:
http://ec.europa.eu/commission_barroso/reding/video/index_en.htm
IP/09/593
Bruxelles, 20 aprile 2009La piattaforma di dialogo "forum europeo
dell'integrazione" e l'interattivo "sito web europeo sull'integrazione": due
nuovi strumenti per l'integrazioneLa Commissione ha varato oggi due nuovi strumenti
per l'integrazione dei cittadini di paesi terzi che vivono nell'Unione europea:
si tratta del  forum europeo dell'integrazione, organizzato in cooperazione con
il Comitato economico e sociale europeo, che consentirà scambi fra le
istituzioni europee, le parti interessate e le organizzazioni della società
civile su questioni relative all'integrazione, e del sito web europeo
sull'integrazione, che presto diventerà "L'integrazione a portata di mano",
e che fornisce contenuti di alta qualità da tutta Europa costruendo una
comunità on-line di specialisti nel settore dell'integrazione.
Il vicepresidente Barrot, responsabile del portafoglio Giustizia,
libertà e sicurezza, ha dichiarato: "Reputo fondamentale, per il
successo delle politiche d'integrazione, portare avanti una riflessione comune.
Ecco perché mi compiaccio particolarmente per il fatto che oggi, in
occasione dell'incontro inaugurale del forum europeo dell'integrazione e del
varo del sito web europeo sull'integrazione, vediamo riunite tutte le parti
interessate e le organizzazioni attive nel settore dell'integrazione. Il forum
è una piattaforma "fisica" per il dialogo sulle sfide attuali e sulle
priorità future delle politiche dell'integrazione; il sito web è una
"piattaforma virtuale" che offre un insieme di strumenti informatici per tutti
coloro che sono impegnati con i migranti, un mezzo veramente interattivo dove
condividere le buone prassi, scoprire possibilità di finanziamenti e
cercare partner per i progetti – un sito che contribuirà a costruire
una nuova comunità on-line di tutte le persone che lavorano nel campo
dell'integrazione."
Mario Sepi, presidente del Comitato economico e sociale europeo, ha
dichiarato: "Il processo di integrazione si è rivelato lungo, a volte
caratterizzato da ritardi, riluttanza e opposizioni, ma ha anche visto compiersi
considerevoli passi avanti. È un processo bilaterale basato sui diritti e
le responsabilità sia degli immigranti che della società di
accoglienza. Per questo motivo abbiamo continuato a spingere per una vera e
propria politica di integrazione partecipativa, a maggior ragione dopo che il
dialogo in corso con la società civile ha reso chiare le altissime
aspettative a questo riguardo. Non è un caso che in tutti i nostri pareri
non vi sia mai stata ombra di xenofobia: il nostro "Programma per l'Europa: le
proposte della società civile" ne è una chiara dimostrazione."
Il forum europeo dell'integrazione: una piattaforma per il dialogo
sull'integrazione
Il forum europeo dell'integrazione permetterà ai rappresentanti delle
organizzazioni della società civile di esprimersi sulle questioni
rilevanti, in particolare rispetto all'"agenda UE per l'integrazione", e
consentirà al tempo stesso alle istituzioni europee di svolgere un ruolo
proattivo nel settore. Nuova piattaforma di dialogo sull'integrazione,
organizzata in cooperazione con il Comitato economico e sociale europeo, il
forum è un'importante occasione per discutere con i rappresentanti delle
istituzioni europee le attuali sfide e le priorità future. Nella riunione
inaugurale di oggi verrà esposto il ruolo che avrà il forum, e i
metodi che adotterà, nel contribuire allo  sviluppo della futura agenda UE
per l'integrazione, e verranno affrontate rilevanti questioni attuali, come le
conseguenze della crisi economica in corso sull'integrazione degli immigrati. Il
forum vedrà presenti le organizzazioni della società civile che si
occupano di integrazione a livello europeo, incluse le parti sociali, così
come le istituzioni europee. Non mancheranno le piattaforme nazionali  per
l'integrazione, insieme ai rappresentanti della rete dei punti di contatto
nazionali sull'integrazione.
Il sito web europeo sull'integrazione: l'integrazione a portata di
mano
Il forum è anche l'occasione per il varo ufficiale del sito web europeo
per l'integrazione (www.integration.eu).
Il sito serve a promuovere le politiche e le prassi in materia di
integrazione permettendo la condivisione delle strategie riuscite e sostenendo
la        cooperazione fra le parti interessate e le organizzazioni della
società civile dell'UE. É aperto a tutti e consente ai visitatori di
mettere in comune le buone prassi, di scoprire possibilità di finanziamenti
e di cercare partner per i loro progetti, di essere costantemente aggiornati
sugli sviluppi più recenti a livello UE, nazionale e locale e di essere in
contatto con i membri della comunità UE che si occupa di integrazione.
Ponte fra gli specialisti dell'integrazione e i responsabili politici, il sito
web europeo sull'integrazione diventerà presto "L'integrazione a portata di
mano", e fornirà contenuti di alto livello da tutta Europa promuovendo la
comunità degli specialisti dell'integrazione.
Sul sito web www.integration.eu si
potrà trovare:una raccolta di "buone prassi" innovative sull'integrazione, presentate in
modo chiaro e comparabile;
strumenti di aiuto per la ricerca di partner per i progetti, che promuovono
la creazione di reti e lo sviluppo di progetti comuni;
informazioni sulle opportunità di finanziamento;
un'ampia documentazione che comprende relazioni, documenti politici,
legislazione e valutazioni d'impatto – forum di discussione;
schede sui vari paesi contenenti le più recenti informazioni sulla
legislazione e i programmi politici;
un elenco di link verso altri siti web;
notizie ed eventi sempre
IP/09/594
Bruxelles, 20 aprile 2009Consumatori: la relazione annuale RAPEX 2008
rileva un aumento del numero di prodotti pericolosi
individuatiNel 2008 il numero di
prodotti di consumo pericolosi ritirati dal mercato dell'UE è aumentato del
16% rispetto al 2007 come si legge nella relazione annuale della Commissione sul
sistema comunitario di informazione rapida in merito ai prodotti pericolosi non
alimentari ("RAPEX"). Questo aumento,  da 1605 notifiche nel 2007 alle 1866
dell'anno scorso indica che la capacità del sistema RAPEX si è
potenziata ancora una volta nel 2008 in seguito a un investimento sostanziale di
risorse e di formazione da parte della Commissione europea nonché che le
imprese europee   le cui attività hanno implicazioni per la sicurezza dei
prodotti di consumo si assumono più rigorosamente le loro
responsabilità e sono maggiormente disposte a richiamare dal mercato i loro
prodotti non sicuri. I giocattoli assieme agli articoli di puericultura (ad es.
biciclette, passeggini, lettini e succhiotti), i prodotti elettrici e i veicoli
a motore sono stati protagonisti del maggior numero di notifiche nel 2008.
È cresciuto il numero di notifiche di prodotti di origine cinese inviate
tramite il sistema RAPEX (passate dal 52% nel 2007 al 59% nel 2008). Questa
è una conseguenza della maggiore attenzione da parte delle autorità
preposte alla sorveglianza del mercato per categorie di prodotti risaputamente a
rischio. 
Meglena Kuneva, Commissario responsabile per i consumatori, ha affermato:
"Questa relazione manda un messaggio estremamente chiaro quanto al fatto che non
è il caso di cullarsi sugli allori quando si tratta di sicurezza. La sfida
maggiore per il 2009 consiste nell'assicurare che la sicurezza dei prodotti non
passi in secondo piano in questo periodo di crisi finanziaria, che le imprese
continuino a far fronte ai loro obblighi nei confronti dei consumatori e che gli
Stati membri mettano a disposizione risorse sufficienti per l'attuazione della
normativa. La sicurezza non è un lusso. Questa relazione indica chiaramente
le grandi sfide che dovremmo affrontare e invia un chiaro segnale sul fatto che
non vi è spazio per riduzioni dei costi né vi sono scorciatoie quando
è in ballo la sicurezza. Al contrario, in un periodo di crisi economica,
quando il prezzo diventa un fattore di primo piano per i consumatori, dobbiamo
intensificare gli sforzi e mantenere particolarmente elevato il nostro livello
di vigilanza".
Cresce ancora il numero di  prodotti pericolosi notificati
Il numero complessivo di notifiche trasmesse tramite il sistema RAPEX è
aumentato gradualmente a partire dal 2004 (anno in cui la direttiva sulla
sicurezza generale dei prodotti, che costituisce la base giuridica di RAPEX,
è stata recepita dagli Stati membri nel loro diritto nazionale). In questo
quinto anno di attività il numero di notifiche è quadruplicato
passando da 468 (nel 2004) a 1866 (nel 2008). Nel 2008 il numero di
notifiche è cresciuto del 16% rispetto al 2007. 
L'aumento delle notifiche RAPEX può essere attribuito a un'attuazione
più efficace della normativa per la sicurezza dei prodotti da parte delle
autorità nazionali, a una maggiore consapevolezza delle imprese quanto ai
loro obblighi, a una più stretta collaborazione con i paesi terzi e ad
azioni di messa in rete tra gli Stati membri coordinate dalla Commissione
europea.
Tutti i paesi contribuiscono a RAPEX
Tutti i paesi dell'UE partecipano al sistema RAPEX individuando e notificando
nuovi prodotti pericolosi e assicurando un adeguato follow-up delle informazioni
che ricevono. Dodici di essi hanno intensificato ulteriormente le loro
attività nel sistema notificando un numero maggiore di prodotti pericolosi
che nel 2007. I paesi che hanno presentato il maggior numero di notifiche sono
la Germania (205 notifiche), la Spagna (163 notifiche), la Slovacchia (140
notifiche), la Grecia (132 notifiche) e l'Ungheria (129 notifiche). Le notifiche
inviate da questi paesi ammontano al 50% di tutte le notifiche relative a
prodotti che presentano un grave rischio inviate tramite il sistema.
I giocattoli, gli apparecchi elettrici e i veicoli a motore sono in cima
alla lista
I giocattoli (498 notifiche), gli apparecchi elettrici (169 notifiche) e i
veicoli a motore (160 notifiche) sono da soli all'origine del 53% di tutte le
notifiche presentate nel  2008 in relazione a prodotti che presentano un grave
rischio. Questi risultati sono in linea con i risultati RAPEX del 2007. Nel 2008
i prodotti tessili compresi gli indumenti (con 140 notifiche) sono diventati la
quarta categoria di prodotti più frequentemente notificati tramite
RAPEX.
È aumentato il numero di notifiche relative a prodotti di origine
cinese
Complessivamente 909 notifiche relative a prodotti che presentano un grave
rischio inviate attraverso il sistema RAPEX nel 2008 riguardavano prodotti
fabbricati in Cina. Il numero di prodotti di origine cinese notificati
attraverso RAPEX è aumentato nel 2008 salendo al 59% dal 52% registrato nel
2007. Questa tendenza crescente va vista in relazione a diversi fattori come ad
esempio l'aumento delle importazioni di merci nell'UE dalla Cina, una maggiore
focalizzazione degli interventi attuativi a livello nazionale sui prodotti di
origine cinese, una più efficacie cooperazione tra l'UE e la Cina. 
Le autorità cinesi adottano in misura crescente disposizioni restrittive
sulla base delle informazioni RAPEX trasmesse tramite l'applicazione
"RAPEX-CHINA" (costituita nel settembre 2006). Le misure correttive adottate
dalle autorità cinesi sono notificate alla Commissione sulla base di un
sistema di relazioni trimestrali introdotto nel 2007. Dal momento
dell'attivazione di questa applicazione l'AQSIQ ha indagato 669 notifiche RAPEX.
In 352 casi (53%) le indagini sono sfociate in misure preventive o restrittive
(ad es. divieto/sospensione dell'esportazione, controlli rafforzati sul
fabbricante/esportatore cinese) adottate dall'AQSIQ o, su base volontaria, dal
fabbricante/esportatore cinese.
Per ulteriori informazioni si veda: MEMO/09/167
e http://ec.europa.eu/consumers/safety/rapex/index_en.htm
IP/09/609
Bruxelles, 21 aprile 2009Zone svantaggiate: la Commissione
intensifica la collaborazione con le autorità nazionali per semplificare e
rendere più mirati gli aiutiLa Commissione europea ha appena adottato una
comunicazione che apre la strada ad una nuova classificazione delle zone
agricole caratterizzate da svantaggi naturali. La Commissione, con l’aiuto
di esperti scientifici, ha individuato otto parametri pedoclimatici (cioè
relativi al suolo e al clima) che formeranno la base per una classificazione
chiara e oggettiva di tali zone. Tuttavia, prima di presentare una proposta
legislativa, la Commissione ha bisogno di ulteriori dati per valutarne la
fattibilità. Gli Stati membri sono perciò invitati a realizzare
simulazioni, sulla base di dati nazionali, per testare
l’applicabilità di questi parametri. Il nuovo sistema di
classificazione dovrebbe essere operativo nel 2014; nel frattempo rimane in
vigore l’attuale sistema. La revisione non interessa le zone montane
(già classificate in base a criteri oggettivi comuni), né le zone
caratterizzate da svantaggi specifici (come le isole e le fasce costiere) che
sono classificate in base allo specifico svantaggio che le
distingue.
“Occorre razionalizzare la delimitazione delle zone caratterizzate da
svantaggi naturali pregiudizievoli per l’agricoltura e rendere gli aiuti
più mirati. È nell’interesse degli agricoltori e di tutta la
popolazione che queste zone continuino ad essere coltivate per evitare il
degrado ambientale”, ha dichiarato la commissaria per l’agricoltura
e lo sviluppo rurale Mariann Fischer Boel. “L’obiettivo non è
di restringere o di ampliare le zone svantaggiate, ma di definire un metodo di
delimitazione chiaro e trasparente, tenendo in considerazione le
peculiarità di un territorio altrettanto vasto e vario quanto
l’UE”.
Una delimitazione più semplice e trasparente delle zone
Nell’insieme dell’UE si conta oltre un centinaio di criteri
nazionali, molto diversi tra loro, utilizzati per valutare se una zona abbia
diritto a beneficiare dell'indennità ‘zone svantaggiate’.
Questa varietà è stata additata dalla Corte dei conti come potenziale
fonte di discriminazione. La Commissione, con l’aiuto di esperti
scientifici, ha individuato otto parametri
pedoclimatici[1] che potrebbero
costituire la base adatta per una classificazione chiara e oggettiva delle zone
in questione. 
La fattibilità di una nuova delimitazione basata su tali parametri deve
essere tuttavia collaudata mediante simulazioni, che saranno effettuate dagli
Stati membri con l’ausilio di dati nazionali dettagliati.
Aiuti più mirati
Il mantenimento di un’attività agricola sostenibile nelle zone in
cui la coltivazione della terra è resa particolarmente difficile dalle
condizioni del suolo e del clima appare essenziale per la conservazione del
paesaggio, degli habitat naturali e della biodiversità, la prevenzione
degli incendi boschivi e una migliore gestione del suolo e delle risorse
idriche.
Le sovvenzioni dell’UE finalizzate al mantenimento
dell’agricoltura in queste aree dovrebbero essere riservate alle zone
caratterizzate da svantaggi naturali considerevoli e particolarmente
pregiudizievoli per l’agricoltura. Anche le modalità di assegnazione
delle indennità alle aziende agricole dovrebbero essere mirate laddove
è maggiore il rischio di abbandono della terra.
Intensa collaborazione 
La Commissione ha tenuto più di cento riunioni con gli Stati membri e ha
ricevuto 121 contributi in seguito a una consultazione pubblica indetta il 22
maggio 2008. I risultati di questo lavoro sono sintetizzati nella valutazione
d’impatto che accompagna la comunicazione.
La comunicazione adottata oggi coinvolge ulteriormente le istituzioni
dell’UE, le regioni e i gruppi interessati all’uso agricolo del
suolo nell’analisi che dovrebbe sfociare in una nuova delimitazione delle
zone svantaggiate.
Gli Stati membri sono invitati a facilitare l’iter propositivo della
Commissione mediante simulazioni.
Portata limitata
La revisione non interessa le zone montane (già classificate in base a
criteri oggettivi comuni), né le zone caratterizzate da svantaggi specifici
(come le isole e le fasce costiere) che sono classificate in base allo specifico
svantaggio che le distingue.
Prossime tappe
Le autorità nazionali devono trasmettere alla Commissione i risultati
delle simulazioni entro il 21 ottobre 2009. Il nuovo sistema di classificazione
dovrebbe diventare operativo nel 2014.
Ulteriori informazioni
Pagina web della Commissione sulle indennità a favore degli agricoltori
delle zone svantaggiate:
http://ec.europa.eu/agriculture/rurdev/lfa/index_en.htmPagina web della Commissione sulla politica di sviluppo rurale 2007-2013:
http://ec.europa.eu/agriculture/rurdev/index_it.htm[1]	Gli otto parametri sono:
basse temperature, stress da calore, drenaggio, tessitura, pietrosità,
proprietà chimiche e bilancio idrico del suolo, profondità radicale e
pendenza.
IP/09/615
Bruxelles, 22 aprile 2009Il processo di Bologna – riformare le
università nel prossimo decennioIl 28 e 29 aprile i Ministri
responsabili per l'istruzione superiore di 46 paesi europei si incontreranno a
Leuven e a Louvain-la-Neuve, Belgio, per fare il punto sui risultati del
processo di Bologna, definire una nuova agenda e concordare le priorità
dello Spazio europeo dell'istruzione superiore per il prossimo decennio fino al
2020. In considerazione del grandissimo interesse manifestato da paesi
extraeuropei per le riforme che si stanno realizzando nell'ambito dello Spazio
europeo dell'istruzione superiore, si terrà per la prima volta un "Forum
sulle politiche di Bologna" tra i 46 paesi che partecipano al processo e 20
paesi
extraeuropei.[1]
Il processo di Bologna si è espanso passando da 29 paesi nel 1999 ai 46
odierni[2]  – il che sta
ad indicare un grande successo su scala europea. L'ultima Relazione sullo
stato di avanzamento del processo di Bologna, che sarà presentata ai
Ministri riuniti a Leuven e a Louvain-la-Neuve giunge alla conclusione che si
sono realizzati validi progressi, anche se a volte alquanto diseguali,
nell'attuazione delle riforme di Bologna. L'ultima relazione della Commissione
presentata a sostegno del processo conferma queste conclusioni positive ed
indica che si sono realizzati progressi sostanziali, anche nel campo delle
riforme strutturali. L'attenzione andrebbe ora consacrata alla modernizzazione
delle politiche nazionali e all'attuazione concreta delle riforme delle
istituzioni di istruzione superiore in Europa.
Le principali riforme di Bologna sono imperniate su:la struttura basata sui  tre cicli d'insegnamento
(laurea, laurea specialistica e dottorato), 
l'assicurazione di qualità nell'istruzione superiore e 
il riconoscimento delle qualifiche e dei periodi di studio.
Nel loro insieme queste iniziative di riforma hanno creato nuove
opportunità per le università e gli studenti. L'inaugurazione,
avvenuta l'anno scorso, del Registro europeo di certificazione della
qualità dell'istruzione superiore, contribuisce ad accrescere la
visibilità dell'istruzione superiore europea e la fiducia nelle istituzioni
e nei programmi in Europa e nel mondo.
Esprimendosi sull'imminente riunione Ján Figel’, Commissario
europeo responsabile per l'istruzione, la formazione, la cultura e la
gioventù, ha affermato: "Il processo di Bologna ha portato a una maggiore
compatibilità e comparabilità dei sistemi dell'istruzione superiore.
Tra l'altro, esso ha fatto dell'Europa una destinazione più attraente per
gli studenti di altri paesi. Anche se c'è ancora del lavoro da compiere per
raggiungere gli obiettivi che ci siamo fissati nel 1999, dobbiamo darci da fare
in continuazione per affrontare le nuove sfide, in particolare considerata
l'attuale crisi economica. L'istruzione superiore è chiamata a svolgere un
ruolo chiave a sostegno di una ripresa economica sostenibile e dell'innovazione.
Le università devono modernizzarsi, cosa questa che è ampiamente
riconosciuta dai governi non solo in Europa, ma nel mondo, e questa
consapevolezza conferisce al processo di Bologna il sostegno essenziale di cui
ha bisogno per avere successo."
Una recente indagine Eurobarometro condotta tra gli studenti
dell'istruzione superiore indica che questi auspicano un più ampio accesso
all'istruzione superiore e un'apertura delle università a cooperazioni con
il mondo del lavoro e con l'apprendimento permanente. Ad esempio, una stragrande
maggioranza (97%) degli studenti ritiene che sia importante conferire agli
studenti le conoscenze e le abilità di cui avranno bisogno per affermarsi
sul mercato del lavoro.
Una grande maggioranza (87%) ha concordato sull'importanza che le istituzioni
di istruzione superiore promuovano l'innovazione e una mentalità
imprenditoriale tra gli studenti e il personale, e che vi sia la
possibilità di collocamenti lavorativi in imprese private nel contesto
di un programma di studio. Cresce il numero di studenti che desiderano
studiare all'estero e una maggioranza di essi vorrebbe maggiori informazioni
sulla qualità delle istituzioni di istruzione superiore al fine di operare
scelte informate per quanto concerne i loro studi. 
La Commissione europea collabora con gli Stati membri e con il settore
dell'istruzione superiore per aiutare a portare avanti l'agenda di
modernizzazione delle università nel quadro della Strategia di Lisbona
per la crescita e l'occupazione. Un sostegno a tal fine proviene dal
Programma di apprendimento permanente (azioni Erasmus), dal 7° Programma
quadro per la ricerca e dal Programma per la competitività e l'innovazione,
nonché dai Fondi strutturali e tramite prestiti della Banca europea per gli
investimenti (BEI). 
La Commissione promuove anche concretamente le riforme nel campo
dell'istruzione superiore che vengono realizzate anche fuori dall'Unione, per il
tramite delle sue politiche e dei suoi programmi esistenti; un sostegno per i
paesi viciniori dell'UE è disponibile ad esempio attraverso il programma
Tempus. Le relazioni con gli altri paesi partner sono coadiuvate da tutta una
serie di programmi di cooperazione bilaterale o multilaterale: UE-USA/Canada,
EDULINK, ALFA per l'America latina e il nuovo programma Nyerere per l'Africa. Va
ricordato inoltre il programma Erasmus Mundus che eroga borse di studio
agli studenti di tutto il mondo per consentire loro di frequentare programmi
integrati di master in diversi paesi europei. La nuova fase del programma
comprende anche gli studi di dottorato. La cooperazione con le istituzioni extra
europee è assicurata anche dal 7° programma quadro di ricerca dell'UE
con il sostegno alle attività di ricerca condotte dalle istituzioni di
istruzione superiore. Le azioni Marie Curie danno l'opportunità a singoli
ricercatori di partecipare a un gruppo di ricerca in un altro paese. 
Per saperne di più:
Commissione europea: MEMO/09/170
[domande ricorrenti su Bologna], 22 aprile 2009
Commissione europea: MEMO/09/172
[relazione Eurydice], 22 aprile 2009
Commissione europea: MEMO/09/171
[Eurobarometro], 22 aprile 2009
Commissione europea: Istruzione
superiore
Commissione europea: Istruzione superiore: Bologna
Sito web ufficiale del processo di
Bologna
Conferenza
ministeriale Bologna, Louvain-la-Neuve e Leuven, 28-29 aprile 2009
[1] Sono stati invitati i
seguenti paesi: Marocco, Tunisia, Egitto, Etiopia, Senegal, Tanzania, Sudafrica,
Israele, Giordania, Kazakhstan, Kyrgyzstan, India, Cina, Giappone, Vietnam,
Australia, Nuova Zelanda, Brasile, Messico, Stati Uniti e
Canada.[2] Albania,
Andorra, Armenia, Austria, Azerbaijan, Belgio, Bosnia Erzegovina, Bulgaria,
Croazia, Cipro, Repubblica ceca, Danimarca, Estonia, Finlandia, Francia,
Georgia, Germania, Grecia, Santa sede, Ungheria, Islanda, Irlanda, Italia,
Lettonia, Liechtenstein, Lituania, Lussemburgo, Malta, Moldova, Montenegro,
Paesi Bassi, Norvegia, Polonia, Portogallo, Romania, Federazione russa, Serbia,
Repubblica slovacca, Slovenia, Spagna, Svezia, Svizzera, ex Repubblica iugoslava
di Macedonia, Turchia, Ucraina, Regno Unito.
IP/09/617
Bruxelles, 22 aprile 2009Pesca: dibattito aperto sul futuro della
politica comune della pescaLa Commissione europea ha adottato oggi un Libro
verde sul futuro della politica comune della pesca dell'UE. Il documento
analizza le carenze della politica attuale e avvia un'ampia consultazione
pubblica su come porvi rimedio. I pescatori e i gruppi di interesse del settore,
ma anche la comunità scientifica, la società civile e i cittadini
interessati, sono invitati a reagire entro il 31 dicembre 2009, esprimendo il
loro punto di vista sul futuro assetto della pesca europea. La consultazione
costituisce la prima tappa di un processo che dovrebbe sfociare in una riforma
radicale della politica comune della pesca.
Joe Borg, commissario per gli affari marittimi e la pesca, ha dichiarato al
riguardo: "Le questioni sollevate vertono su aspetti fondamentali dell'attuale
politica e nulla va lasciato al caso. Non puntiamo semplicemente a realizzare
l'ennesima riforma: è giunto il momento di elaborare un sistema moderno,
semplice e sostenibile di gestione della pesca nell'UE, in grado di attraversare
il XXI secolo." 
Il Libro verde adottato oggi persegue un duplice obiettivo: far conoscere le
sfide che il settore ha dovuto affrontare negli ultimi anni e suscitare una
reazione pubblica che possa contribuire all'elaborazione di un sistema di
gestione della pesca basato su un approccio moderno, innovativo e maggiormente
basato sul consenso. Il documento solleva questioni quali: come garantire a
lungo termine la sostenibilità e la vitalità del settore della pesca?
Come adeguare la capacità globale della flotta senza trascurare i problemi
sociali delle comunità costiere? Come promuovere lo sviluppo di una cultura
del rispetto delle norme? Come può la PCP contribuire nel modo più
efficace alla sostenibilità delle attività di pesca esercitate fuori
dalle acque comunitarie?
Il documento analizza tutte le sfaccettature dell'attuale politica della
pesca e spiega la ragione per cui determinati problemi persistono malgrado i
progressi realizzati dalla riforma del 2002. Un aspetto cruciale è
rappresentato dal depauperamento degli stock ittici europei: l'88% di essi,
infatti, è sottoposto ad eccessivo sfruttamento (contro una media globale
del 25%) e il 30% è "al di sotto dei limiti biologici di sicurezza", e non
può quindi riprodursi ad un tasso normale a causa del numero sempre
più ridotto di individui in età riproduttiva. Tuttavia in molte
attività di pesca continuiamo ad operare a livelli due o tre volte più
elevati di quelli che gli stock sarebbero in grado di sostenere. Tale fenomeno,
per lo più riconducibile a un eccesso di capacità della flotta,
rappresenta in ultima analisi uno svantaggio economico: infatti, non solo
contribuisce al depauperamento della risorsa ittica, ma erode progressivamente
la redditività del settore. È necessario trovare soluzioni che
consentano di ricostituire gli stock più depauperati e di garantire nel
contempo che la pesca rimanga una fonte di reddito affidabile per i pescatori.Accanto alla sovraccapacità della flotta, il Libro verde identifica
altre quattro carenze strutturali dell'attuale strategia:la mancanza di precisi obiettivi politici, in particolare per quanto
riguarda la responsabilità ecologica e l'integrazione a problematiche
marittime più ampie;
un sistema decisionale troppo centralizzato e basato su soluzioni di scarso
respiro, che nella maggior parte dei casi vanno a detrimento della
sostenibilità a lungo termine; 
un quadro che non responsabilizza il settore in misura sufficiente; 
l'assenza di una volontà politica di garantire il rispetto dei limiti
imposti all'attività di pesca.Tutte queste problematiche vanno
considerate in un contesto in cui l'Europa importa due terzi del proprio
fabbisogno di prodotti della pesca. 
La Commissione teme che, se nei prossimi anni non si conseguirà una
migliore sostenibilità ecologica della pesca, i mari ne risulteranno
impoveriti e l'industria alieutica smetterà di essere economicamente
redditizia. Se invece la prossima riforma riuscirà a proiettare la politica
comune della pesca nel XXI secolo, i benefici non saranno limitati ai pescatori
o alle comunità costiere, ma saranno percepiti da tutti i cittadini
europei.
Anche se sotto il profilo giuridico la Commissione sarebbe tenuta a rivedere
entro il 2012 solo alcune componenti della PCP, la situazione attuale, in
particolare per quanto riguarda gli stock e la sovraccapacità della flotta,
l'ha convinta della necessità di avviare sin d'ora il processo di riforma.
I risultati della consultazione varata oggi, che si concluderà il 31
dicembre 2009, saranno sintetizzati dalla Commissione nel primo semestre del
2010. Dopo un'ulteriore consultazione dei gruppi di interesse, la Commissione
preparerà quindi una relazione di valutazione dell'impatto e una proposta
di un nuovo regolamento di base. La proposta di regolamento potrebbe essere
presentata al Parlamento europeo e al Consiglio all'inizio del 2011, in vista
dell'adozione nel 2012. 
Ulteriori informazioni e documentazione sono reperibili al seguente
indirizzo:
http://ec.europa.eu/fisheries/reform
IP/09/628
Bruxelles, 23 aprile 2009La Commissione esprime soddisfazione per
l’adozione del pacchetto Clima ed energiaLa Commissione europea accoglie positivamente
l’adozione ufficiale, prevista per oggi, del pacchetto Clima ed energia e
della legislazione volta a ridurre le emissioni di
CO2 delle automobili nuove e dei
combustibili per autotrazione. Le misure, approvate lo scorso dicembre, avviano
decisamente l’Europa verso un’economia a basse emissioni di carbonio
e contribuiranno ad aumentare la sicurezza energetica. Il pacchetto fissa
obiettivi giuridicamente vincolanti per abbattere le emissioni di gas serra fino
al 20% rispetto ai livelli del 1990 e per aumentare al 20% la percentuale di
energia prodotta da fonti rinnovabili entro il 2020. Il pacchetto servirà
anche a realizzare un altro obiettivo dell’UE, cioè un miglioramento
del 20% dell’efficienza energetica entro la stessa scadenza. Grazie al
pacchetto l’Europa sarà la prima regione al mondo ad applicare
obiettivi in materia di clima ed energia di così vasta portata e vincolanti
sotto il profilo giuridico. L’adozione di oggi rappresenta un importante
contributo in vista della conferenza delle Nazioni Unite sul clima del prossimo
dicembre, nella quale si punterà a concludere un ambizioso accordo
internazionale sul clima.
Il presidente della Commissione, José Manuel Barroso, ha dichiarato:
“Oggi è stato raggiunto un accordo su una delle massime priorità
di questa Commissione. Il pacchetto Clima ed energia è una cartina di
tornasole della capacità dell’Europa di intervenire a vantaggio dei
cittadini. Unito all’accordo raggiunto ieri e finalizzato a rafforzare il
mercato interno dell’energia nell’UE, questo è un passo avanti
importante per aumentare l’efficienza e la sicurezza energetica e
rafforzare così la posizione dell’Europa in vista del nuovo accordo
internazionale sul clima che verrà discusso alla fine
dell’anno”.
Il pacchetto traduce concretamente gli impegni che i leader dell’UE
avevano assunto: riduzione delle emissioni di gas serra di almeno il 20%
rispetto al 1990 e innalzamento al 20% della percentuale di energia rinnovabile
rispetto al consumo energetico complessivo; entrambi gli obiettivi devono essere
raggiunti nel 2020. Il pacchetto contribuisce inoltre ad un altro obiettivo,
cioè il miglioramento dell’efficienza energetica (+20%).
Il pacchetto di misure crea i presupposti per poter ridurre ulteriormente le
emissioni (dal 20% al 30%) nel caso in cui venga adottato un accordo
internazionale soddisfacente sul clima, nell’ambito del quale altri paesi
industrializzati e in via di sviluppo s’impegnino a dare un contributo
adeguato per contenere le emissioni su scala mondiale. Tale accordo
internazionale dovrebbe essere concluso a dicembre, nel contesto della
conferenza delle Nazioni Unite sul clima che si terrà a Copenaghen.
Il pacchetto Clima ed energia è composto da quattro testi
legislativi:una direttiva che rivede il sistema UE di scambio delle quote di emissione
(sistema ETS comunitario), che riguarda il 40% circa delle emissioni di gas
serra dell’UE;
una decisione sulla “condivisione degli oneri” che fissa
obiettivi nazionali vincolanti per le emissioni dei settori che non rientrano
nel sistema ETS comunitario (cfr. allegato);
una direttiva che istituisce obiettivi nazionali vincolanti riguardanti
l’aumento della percentuale di fonti rinnovabili nell’ambito del mix
energetico (cfr. allegato);
una direttiva che istituisce un quadro giuridico finalizzato a garantire un
utilizzo sicuro e compatibile con l’ambiente delle tecnologie di cattura e
stoccaggio dell’anidride carbonica (CCS).Il pacchetto è
inoltre integrato da due atti legislativi approvati in contemporanea:un regolamento che impone di abbattere le emissioni di CO2 delle
automobili nuove a 120g/km – obiettivo raggiungibile gradualmente tra il
2012 e il 2015 – e a 95 g/km nel 2020. Questo provvedimento, da solo,
basterà a realizzare oltre un terzo delle riduzioni richieste ai settori
che non partecipano al sistema ETS comunitario;
il riesame della direttiva sulla qualità del combustibile, che impone
ai fornitori di combustibili di ridurre del 6% le emissioni di gas serra della
filiera di produzione dei combustibili entro il 2020.Tappe
successive
I sei atti legislativi citati entreranno in vigore 20 giorni dopo la
pubblicazione nella Gazzetta ufficiale dell’Unione europea, prevista per
il mese di maggio.
Ulteriori informazioni 
Per saperne di più sul pacchetto e sulla legislazione attinente,
consultare il comunicato IP/08/1998
e i seguenti memo:
sistema ETS comunitario: MEMO/08/796condivisione degli oneri: MEMO/08/797
fonti rinnovabili: MEMO/08/33
cattura e stoccaggio dell’anidride carbonica: MEMO/08/798
emissioni di CO2 delle automobili: MEMO/08/799
qualità del combustibile: MEMO/08/800
pagina della Commissione europea “Azione per il clima”:
http://ec.europa.eu/climateaction/index_it.htm
Allegato 
Obiettivi giuridicamente vincolanti per gli Stati membri da
realizzare entro il 2020Variazione delle emissioni prodotte dai settori non
partecipanti al sistema ETS comunitario (rispetto al 2005)Percentuale di fonti rinnovabili rispetto al fabbisogno
complessivo di energia nel 2020AT-16,0%34%BE-15,0%13%BG20,0%16%CY-5,0%13%CZ9,0%13%DK-20,0%30%EE11,0%25%FI-16,0%38%FR-14,0%23%DE-14,0%18%EL-4,0%18%HU10,0%13%IE-20,0%16%IT-13,0%17%LV17,0%40%LT15,0%23%LU-20,0%11%MT5,0%10%NL-16,0%14%PL14,0%15%PT1,0%31%RO19,0%24%SK13,0%14%SI4,0%25%ES-10,0%20%SE-17,0%49%UK-16,0%15%
IP/09/635
Bruxelles, 24 aprile 2009Varo di una piattaforma europea per un
migliore coordinamento degli sforzi volti a contrastare l'esclusione dei
romOggi a Praga si riunisce per la prima volta una
nuova piattaforma europea per l'inclusione dei rom: l'obiettivo è
migliorare il coordinamento delle azioni nazionali volte a contrastare
l'esclusione della più grande minoranza etnica d'Europa. L'incontro, che
riunisce i governi nazionali, l'UE, altre organizzazioni internazionali e la
società civile, intende promuovere la cooperazione e lo scambio di
esperienze su valide politiche di inclusione dei rom.
"Nell'attuale crisi economica cresce il rischio che i rom, che già
spesso vivono ai margini della società, siano completamente esclusi" ha
avvertito Vladimír&#160;Špidla, commissario dell'UE responsabile
dell'Occupazione, degli affari sociali e delle pari opportunità. "Abbiamo
bisogno di politiche costruttive che offrano ai rom una possibilità, e non
di politiche repressive che ne aggravano la povertà e l'esclusione sociale.
Le politiche pur specificamente mirate ai rom dovrebbero perseguire l'obiettivo
di un loro ingresso nei normali circuiti scolastico, lavorativo e abitativo.
Infine le politiche efficaci andrebbero condivise a livello transnazionale."Nell'incontro odierno, organizzato dal commissario Špidla in
collaborazione con il ministro ceco Michael Kocáb responsabile per i
diritti umani e le minoranze nazionali, verranno passati in rassegna i progressi
compiuti nel contrastare l'esclusione dei rom dal primo vertice europeo sui rom,
svoltosi a Bruxelles nel settembre del 2008 (v. IP/08/1326).
Viene così accolto l'invito con cui il Consiglio "Affari generali" ha, a
dicembre 2008, invitato la Commissione a organizzare uno scambio di buone
pratiche e di esperienze tra gli Stati membri dell'UE e a stimolare la
collaborazione tra tutte le parti interessate, nell'ambito di una piattaforma
europea integrata.
L'obiettivo dell'incontro è l'individuazione di una serie di principi
fondamentali necessari per affrontare con successo la questione dell'inclusione
dei rom. La Commissione europea indicherà anche come intende rispondere ai
bisogni dei rom nel 2009 e 2010 mediante gli strumenti e le politiche
comunitarie. Essa riferirà periodicamente in merito all'attuazione di un
progetto pilota che il Parlamento ha inserito nel bilancio 2009 e che dispone di
una dotazione di 5 milioni di euro. All'inizio del 2010 la Commissione
presenterà una relazione più completa sui progressi compiuti in vista
del prossimo vertice sui rom che si terrà in Spagna nel 2010.
La condizione di vari milioni di rom nell'UE e nei paesi vicini è
caratterizzata dalla discriminazione e da una profonda esclusione dal tessuto
sociale, con tassi di povertà e di disoccupazione sproporzionati,
condizioni di salute precarie e una speranza di vita inferiore a quella del
resto della popolazione. Infine i rom sono spesso vittime di violenze razziste e
di discriminazioni.
Contesto
L'Unione europea dispone di una vasta gamma di strumenti per contrastare la
discriminazione e l'esclusione sociale dei rom. La direttiva 2000/43/CE vieta le
discriminazioni per motivi di razza o di origine etnica nel lavoro,
nell'istruzione, nella protezione sociale (intesa anche come assistenza
sanitaria) e nell'accesso ai beni e ai servizi. I fondi strutturali dell'UE e i
programmi comunitari possono finanziare progetti e politiche, mentre i
meccanismi di cooperazione a livello dell'UE e degli Stati membri nei settori
dell'inclusione sociale, dell'occupazione, dell'istruzione e della sanità
possono essere impiegati per affrontare l'esclusione dei rom attraverso
un'analisi e azioni mirate, associate all'applicazione del principio del
mainstreaming.
Cfr. inoltre MEMO/09/193
Ulteriori informazioni:
Sito web della Commissione europea dedicato ai rom:
http://ec.europa.eu/roma
Comunicato stampa del Consiglio "Affari generali" dell'8 dicembre 2008:
inclusione dei Rom.
http://www.consilium.europa.eu/uedocs/cms_data/docs/pressdata/it/gena/105419.pdfProposta di principi fondamentali comuni
http://ec.europa.eu/social/main.jsp?langId=en&amp;catId=89&amp;newsId=491&amp;furtherNews=yes
IP/09/640
Bruxelles, 21 aprile 2009La Commissione Europea lancia il concorso
per creare il nuovo logo biologico UEGli alimenti biologici incontro ad un nuovo design:
la Direzione Generale della Commissione Europea per l'Agricoltura e lo Sviluppo
Rurale invita tutti gli studenti di arte e grafica dei 27 paesi membri UE a
partecipare al concorso per il logo biologico UE. Il concorso offre un premio
senza prezzo: il logo vincente sarà utilizzato come logo ufficiale dei
prodotti biologici in tutta l'Unione Europea a partire da luglio 2010. Alla
vigilia del concorso, Mariann Fisher Boel, Commissario Europeo per
l’Agricoltura e lo Sviluppo Rurale ha dichiarato: “Il nuovo logo
darà un’identità al settore del biologico nell’Unione
Europea. Contribuirà a mantenere il mercato unico, e questa è una
buona notizia sia per i produttori che per i consumatori.”
Con l'obiettivo di creare un nuovo logo dell'UE per l'agricoltura biologica
che sia intelligente e creativo, l’UE dà la possibilità ai
talenti europei emergenti di creare un logo che potrebbe essere stampato su
milioni di confezioni di prodotti. Il nuovo logo biologico UE sarà
obbligatorio per tutti i prodotti biologici preconfezionati provenienti dai 27
Stati Membri come previsto dagli standard di etichettatura. Inoltre, tutti i
prodotti biologici non preconfezionati provenienti dall'UE o importati da paesi
terzi potranno utilizzare il logo in maniera facoltativa.
Tutti i cittadini europei, iscritti in un istituto superiore di arte o di
grafica situato nel territorio dell'Unione Europea, sono incoraggiati a
partecipare a questo concorso speciale di design internazionale. Saranno
selezionati tre vincitori, al primo classificato andrà un premio di 6.000
euro. Il secondo ed il terzo classificato riceveranno rispettivamente un premio
di 3.500 e 2.500 euro. Le candidature possono essere inviate tramite l'apposito
sito Web del concorso www.ec.europa.eu/organic-logo
fino al 25 giugno 2009.
Il concorso per il logo biologico UE sarà presieduto da una giuria di
esperti provenienti dal campo dell'agricoltura e della produzione biologica e da
rinomati professionisti del design internazionale. La giuria è composta dal
Professore, Dottore ad Honorem, Direttore Creativo &amp; Partner Dirigente
Erik Spiekermann,  Germania; Riitta Brusila-Räsänen,
Professoressa di Design e Grafica all’Università della Lapponia ,
Finlandia; Szymon Skrzypczak, giovane designer vincitore di
premi;Polonia; Elisabeth Mercier, Direttrice della Agence BIO, Francia;
Urs Niggli, Direttore dell’Istituto di Ricerca
sull’Agricoltura Biologica (FiBL), Svizzera; Tom
Václav&#237;k, esperto di marketing per i prodotti biologici e
Presidente dell’International Organic Retailers Association, Repubblica
Ceca e e Craig Sams, Presidente della Soil Association,  Regno Unito. La
giuria sarà presieduta da Rob Vermeulen, ex presidente della
Pan-European Brand Design Association
Dopo la chiusura del concorso, la giuria selezionerà i lavori migliori
che saranno presentati sul sito Web del concorso come candidati ufficiali per il
nuovo logo. Tutti i cittadini europei saranno invitati a partecipare alla scelta
del logo vincente tramite la votazione on-line del proprio preferito.
Nell'estate del 2010 il vincitore il secondo e il terzo classificato saranno
invitati alla cerimonia di premiazione che si terrà a Bruxelles, nel corso
della quale il Commissario Europeo per l'Agricoltura e lo Sviluppo Rurale
consegnerà loro i premi.
Il concorso lancia la sfida agli studenti per creare un logo originale ed
accativanteche proponga diversi aspetti dell'agricoltura e della produzione
biologica. Inoltre la giuria sceglierà le creazioni in base al loro
messaggio universale, alla facilità di comprensione senza l'utilizzo di
parole, alla chiarezza di presentazione e all’intramontabilità del
design. Le condizioni generali di partecipazione sono disponibili sul sito Web
www.ec.europa.eu/organic-logo.
IP/09/642
Bruxelles, 27 aprile 2009Rapporto Barca: il commissario Danuta
Hübner e Fabrizio Barca presentano le proposte per una riforma della
politica di coesione dell'Unione europeaDanuta Hübner, commissario europeo alla
politica regionale, e Fabrizio Barca, dirigente generale presso il Ministero
italiano dell'Economia e delle Finanze, presentano oggi il rapporto Barca,
intitolato "Un'agenda per la riforma della politica di coesione". Preparato su
richiesta del commissario, il rapporto illustra i princìpi di una politica
europea di coesione e formula raccomandazioni per un'ampia riforma basata su
dieci "pilastri". Le proposte del rapporto Barca sono state elaborate in piena
autonomia rispetto alla Commissione e con il contributo di esperti accademici e
di funzionari delle pubbliche amministrazioni nazionali, che nel corso del 2008
hanno tenuto una serie di riunioni. Il rapporto si inscrive nell'ambito
dell'ampia riflessione, iniziatasi nel 2007 con la quarta relazione sulla
coesione economica e sociale, sul futuro della politica di coesione dopo il
2013. 
Secondo Danuta Hübner, "il rapporto Barca conferma che la politica di
coesione è un elemento portante del processo di integrazione europea, deve
porre tutte le regioni in grado di realizzare il loro potenziale di sviluppo
economico e andare a beneficio  di tutti i cittadini, ovunque risiedano. Il
rapporto conferma anche che le riforme introdotte negli ultimi anni vanno nella
direzione giusta. Apre nuove, audaci vie che allargheranno le nostre prospettive
di rinnovamento politico."
Fabrizio Barca ha sottolineato che "dall'analisi fattuale e teorica
condotta nel rapporto emerge la necessità per l'Unione europea di dotarsi
di una politica di sviluppo economico e sociale che risponda ai bisogni
specifici di luoghi molto diversi. L'Unione europea deve  essere in grado di
aprire nuove prospettive e di far fronte alle sfide poste ai suoi cittadini
dall'unificazione dei mercati. Una politica di coesione rinnovata può
contribuire al raggiungimento di questo obiettivo facendo ricorso a metodi di
avanguardia, accentuando l'importanza dei risultati e adottando un moderno tipo
di gestione a più livelli."
La riforma della politica di coesione raccomandata dal rapporto si basa su
dieci "pilastri":
1) Concentrarsi sulle priorità fondamentali  
L'Unione europea, secondo il rapporto Barca, dovrebbe concentrare il 65%
delle sue risorse su tre o quattro priorità essenziali, ripartendole in
misura variabile in funzione delle necessità e delle strategie degli Stati
membri e delle regioni. I criteri di attribuzione dei finanziamenti resterebbero
sostanzialmente quelli attuali, che fanno principalmente riferimento al prodotto
interno lordo pro capite. Una o due delle priorità fondamentali
dovrebbero riguardare l'inclusione sociale, per consentire lo sviluppo di una
"agenda sociale territorializzata". 
2) Un nuovo quadro strategico 
Il dialogo strategico tra la Commissione e gli Stati membri (o in certi casi
le regioni) deve essere potenziato e basarsi  su un quadro strategico europeo
per lo sviluppo, che definisca con precisione princìpi, indicatori e
obiettivi in base ai quali valutare i risultati ottenuti.
3) Una nuova relazione contrattuale, messa in atto e
rapporti
Un nuovo tipo di accordo contrattuale tra la Commissione e gli Stati membri
(un contratto strategico nazionale per lo sviluppo), incentrato sui
risultati e su impegni verificabili.
4) Una gestione più rigorosa delle priorità
fondamentali
La Commissione deve determinare le condizioni che le istituzioni nazionali
devono soddisfare e a cui è subordinata la destinazione delle risorse a
priorità specifiche e deve valutare i progressi compiuti nel raggiungimento
degli obiettivi. 
5) Promuovere una spesa addizionale, innovativa e
flessibile
La Commissione deve rafforzare il principio dell'"addizionalità",
secondo cui la spesa comunitaria non sostituisce la spesa pubblica nazionale, ma
viene ad aggiungersi ad essa, stabilendo un legame diretto con il patto di
stabilità e crescita. Un impegno contrattuale è necessario per
assicurare che le misure siano innovative e aggiungano valore.
6) Promuovere la sperimentazione e mobilitare gli attori localiLa Commissione e gli Stati membri devono favorire la sperimentazione e
conciliare l'incentivazione delle iniziative locali con l'esigenza di evitare la
loro "confisca" da parte di gruppi di interesse. 
7) Promuovere il processo di apprendimento: verso una valutazione
dell'impatto possibile
La definizione e l'applicazione di metodi migliori che permettano di stimare
quali sarebbero state le conseguenze di un mancato intervento consentirebbero di
capire meglio che cosa funziona e potrebbero orientare le azioni da
intraprendere.
8) Rafforzare il ruolo della Commissione come centro di competenzaLa Commissione deve sviluppare competenze più specialistiche e
rafforzare il coordinamento tra le direzioni generali per poter assumere
più estese funzioni e responsabilità nella politica di coesione.
Questo implica notevoli investimenti in risorse umane e cambiamenti
organizzativi.
9) Migliorare la gestione e il controllo delle risorse finanziarieRendere più efficiente la gestione dei Fondi strutturali portando avanti
la semplificazione già in atto e studiando altri mezzi per ridurre i costi
e gli oneri gravanti sulla Commissione, gli Stati membri e i beneficiari.
10: Rafforzare il sistema di equilibrio dei poteri ad alto livello
politico
Rafforzare l'equilibrio dei poteri tra la Commissione, il Parlamento europeo
e il Consiglio con la creazione di un Consiglio per la politica di coesione.
Stimolare il dibattito sui contenuti, i risultati e gli effetti della politica
di coesione. 
Per consultare il testo integrale del rapporto e i documenti preparatori: http://ec.europa.eu/regional_policy/policy/future/barca_en.htm
IP/09/644 
Bruxelles, 27 aprile 2009Inizia una nuova era per le politiche
dell'Unione europea a favore della gioventùLa Commissione ha adottato per il prossimo decennio
una nuova strategia per le politiche europee a favore della gioventù.
Intitolata "Investire nei giovani e conferire loro maggiori
responsabilità", questa nuova strategia riconosce in primo luogo che i
giovani sono uno dei gruppi sociali più vulnerabili, in particolare
nell'attuale crisi economica e finanziaria, e in secondo luogo che nella nostra
società soggetta ad un costante invecchiamento i giovani costituiscono una
risorsa preziosa. La nuova strategia è transsettoriale, con azioni a breve
e a lungo termine nei principali settori concernenti i giovani europei, in
particolare l'istruzione, l'occupazione, la creatività e
l'imprenditorialità, l'inclusione sociale, la salute e lo sport, la
partecipazione civica e il volontariato. La nuova strategia sottolinea anche
l'importanza del lavoro giovanile e definisce misure rafforzate per una migliore
attuazione delle politiche a favore della gioventù a livello
dell'UE.
La giovane generazione è una risorsa che si sta riducendo e si prevede
che entro il 2050 diminuirà dall'attuale 20% al 15% della popolazione. I
giovani sono anche una risorsa preziosa e l'attuale crisi economica e
finanziaria mette in particolare evidenza la necessità di coltivare il
nostro giovane capitale umano. Pur disponendo di maggiori opportunità, i
giovani europei di oggi si trovano ad affrontare situazioni difficili, come
l'insuccesso scolastico e la disoccupazione, la povertà e l'esclusione
sociale. 
Sondaggi d'opinione indicano che le questioni che preoccupano maggiormente i
giovani di oggi sono l'istruzione, il lavoro, l'inclusione sociale e la salute.
I giovani europei devono essere posti nella condizione di poter sfruttare le
possibilità offerte loro dalla partecipazione civica e politica, dal
volontariato, dalla creatività e dall'imprenditorialità, dallo sport e
dall'impegno a favore di cause internazionali. Per rispondere a queste sfide e
creare opportunità per tutti i giovani, la Commissione propone una
strategia europea a favore dei giovani rinnovata e di ampia portata.
La strategia "Investire nei giovani e conferire loro maggiori
responsabilità", che rappresenta il seguito dell'agenda sociale rinnovata
presentata dalla Commissione europea nel 2008, ha i seguenti obiettivi:ampliare le possibilità offerte ai giovani nei settori dell'istruzione
e dell'occupazione, 
migliorare l'inserimento sociale e la piena partecipazione dei giovani alla
vita della società e 
sviluppare la solidarietà tra i giovani e la società.
La strategia sottolinea il ruolo importante del lavoro giovanile
nella lotta contro la disoccupazione, l'insuccesso scolastico e l'esclusione
sociale, nel miglioramento delle loro competenze e nelle attività
ricreative.
La Commissione propone l'utilizzo di un approccio transsettoriale per
affrontare tutte le questioni concernenti i giovani; la nuova strategia
definisce le diverse azioni che saranno svolte dalla Commissione e dagli Stati
membri e s'inserisce nella risposta coordinata dell'Unione europea alla crisi
attuale. 
La strategia propone un metodo migliore, semplificato e più flessibile,
per coordinare la politiche a favore dei giovani attuate dagli Stati membri, con
legami più stretti con la strategia di Lisbona per la crescita e
l'occupazione. 
A proposito della nuova strategia dell'UE per la gioventù, Jan Figel',
Commissario europeo per l'istruzione, la formazione, la cultura e la
gioventù, ha dichiarato: "I giovani sono il nostro presente e il nostro
futuro. Dobbiamo compiere uno sforzo concertato per aprire più vie
possibili ai nostri giovani concittadini, in particolare in considerazione
dell'attuale crisi economica e finanziaria. La soluzione consiste nel fornire
loro i mezzi per affrontare le numerose sfide che incontrano nel mondo
globalizzato di oggi. La nostra nuova strategia costituisce una risposta
puntuale a queste sfide, che segna l'inizio di una nuova era nelle politiche per
la gioventù a livello dell'UE." 
La nuova strategia a favore dei giovani è stata adottata dalla
Commissione dopo un'ampia consultazione svolta nel 2008, cui hanno partecipato
autorità nazionali, il Forum europeo della gioventù, organizzazioni
giovanili e altre parti interessate. Anche i giovani sono stati consultati
online e saranno invitati a reagire alle proposte della Commissione in una nuova
fase del dialogo permanente tra l'Unione europea e la gioventù.
Oggi è pubblicata anche la prima "relazione europea sulla gioventù"
della Commissione, contenente dati dettagliati e un'analisi di EUROSTAT. Questa
relazione sarà pubblicata d'ora in poi ogni tre anni e contribuirà a
migliorare le conoscenze di base sulla gioventù.
Per ulteriori informazioni sulle politiche dell'UE a favore dei
giovani:
Sito
Internet della Commissione europea dedicato alla gioventù:
http://ec.europa.eu/youth/index_en.htmPortale
europeo per i giovani:
http://europa.eu/youth/index.cfmRelazione europea sulla gioventù:
http://ec.europa.eu/youth/index_en.htmVedasi:
MEMO/09/201
(Consultazioni che hanno preceduto l'adozione, da parte della Commissione, della
nuova strategia europea per i giovani "Investire nei giovani e conferire loro
maggiori responsabilità") 
MEMO/09/202
(Prima relazione europea sulla gioventù)
MEMO/09/204
(Politiche dell'UE a favore della gioventù: domande frequenti)
IP/09/655
Bruxelles, 29 aprile 2009Il bilancio dell’UE per il 2010 punta
alla ripresaLa Commissione ha adottato oggi un progetto
preliminare di bilancio per il 2010 di 139 miliardi di euro. Poiché la
ripresa economica è al centro della spesa per l’anno prossimo, la
proposta intende destinare la quota più rilevante dei fondi (45%) alle
misure volte a sostenere la crescita e l'occupazione (+3,2% rispetto al 2009)
per contribuire a ripristinare la competitività in tutta l'Unione. Oltre a
una maggiorazione di oltre il 12% dei fondi per i principali programmi collegati
alla ricerca e all’energia si prevede un aumento delle risorse anche per
la politica di coesione: l’UE-12 riceverà il 52% dei fondi di
coesione e strutturali. Tutte le linee di bilancio registreranno un incremento,
arrivando complessivamente a 138,6 miliardi di euro di impegni (1,18%
dell’RNL) e a 122,3 miliardi di euro di pagamenti (1,04% dell’RNL).Nel presentare la proposta, il vicepresidente per gli affari amministrativi,
l’audit e la lotta antifrode Siim Kallas, responsabile anche della
programmazione finanziaria e del bilancio, ha dichiarato: “Scopo delle
misure contemplate da questo bilancio è scongiurare un aggravamento della
recessione. 6 miliardi di euro saranno destinati a ricerca e innovazione, mentre
circa 9 milioni di cittadini riceveranno sostegno dal Fondo sociale
europeo." Il commissario ha aggiunto: “Il 2010 segnerà inoltre
la seconda fase del contributo del bilancio UE al piano di ripresa, portando il
totale dei fondi supplementari per far fronte alla crisi a oltre 6 miliardi di
euro per il periodo 2008-2010". 
62 miliardi di euro per l’occupazione, le infrastrutture e la
competitività
Stanziare fondi per progetti volti a salvare e a creare posti di lavoro, ad
aiutare le imprese e a ripristinare la competitività sarà una
priorità assoluta dell'UE: i finanziamenti per le reti transeuropee dei
trasporti e dell'energia supereranno del 12,7% quelli del 2009 (1,08 miliardi di
euro) e la dotazione del programma per la competitività e
l’innovazione (CIP) aumenterà del 3,3% (0,5 miliardi di euro). Per il
2010, anno europeo della lotta contro la povertà e l'esclusione sociale, si
prevedono un bilancio di 60 milioni di euro e numerose iniziative in tutti gli
Stati membri. Il prestigioso progetto UE di navigazione satellitare Galileo
riceverà, per il suo secondo anno di attività, l’8% di
finanziamenti supplementari (0,9 miliardi di euro). 
La maggior parte dei fondi di coesione andrà all’UE-12
49 dei  62 miliiardi di euro stanziati per l’occupazione e la
competitività sosterranno la coesione nell’UE-27. Prosegue
l'introduzione progressiva di stanziamenti per gli Stati membri che sono entrati
a far parte dell'UE nel 2004 e nel 2007 (UE-12). Per la prima volta
dall’adesione, l’UE-12 riceverà la parte più consistente
dei fondi di coesione e stutturali dell’Unione (52%). 
Anche il sostegno agricolo a queste regioni aumenterà (quasi il 20%,
pari a 11 miliardi di euro), con risultati tangibili. Grazie alla PAC, al
mercato unico e all’aumento dei prezzi di mercato, il reddito degli
agricoltori dell’UE-12 supera del 47% quello precedente all'adesione. I
finanziamenti per le risorse naturali nell’UE-27 ammontano a 59 miliardi
di euro, con una spesa per l’ambiente e lo sviluppo rurale che
registrerà un aumento di poco inferiore al 2,5%, arrivando quasi a 15
miliardi di euro.	
Seconda fase del finanziamento del piano europeo di ripresa economicaNell’aprile 2009 è stato raggiunto un accordo tra Parlamento
europeo, Consiglio e Commissione sulla necessità di stanziare altri 5
miliardi di euro per finanziare progetti importanti nel campo dell’energia
e delle infrastrutture a banda larga e affrontare nuove sfide nelle zone rurali
legate alla verifica dello "stato di salute" della PAC. Dopo un primo apporto di
2,6 miliardi di euro nel 2009, saranno aggiunti al bilancio 2010 altri 2,4
miliardi di euro, la cui fonte verrà stabilita in una fase successiva della
procedura di bilancio 2010. 
 8 miliardi di euro di aiuti esterni 
Anche nel 2010 l’UE cercherà di aiutare i paesi più poveri e
di mantenere una posizione di forza sulla scena internazionale, in modo da poter
affrontare problematiche mondiali come i cambiamenti climatici, la sicurezza
alimentare e la globalizzazione. Gli aiuti dell’UE ai paesi in via di
sviluppo erogati attraverso lo strumento di cooperazione allo sviluppo
aumenteranno dell’1,7%, raggiungendo 2,4 miliardi di euro.
L’assistenza preadesione (IPA) registrerà un incremento di poco
inferiore al 5% (1,6 miliardi di euro). I finanziamenti per la politica estera e
di sicurezza comune (PESC) dell’UE aumenteranno del 16%, arrivando a 282
milioni di euro. Il bilancio 2010 finanzierà anche l’ultima parte
(170 milioni di euro) dello strumento per gli aiuti aimentari (1 miliardo di
euro). 
Fare in modo che l’Unione diventi un posto più sicuro per
tutti
La parte del bilancio in cui la spesa registrerà il maggiore incremento
(in linea con la programmazione finanziaria settennale dell'UE) riguarderà
i progetti per la lotta contro criminalità e terrorismo e la gestione dei
flussi migratori, i cui stanziamenti saliranno del 13,5% per arrivare a quasi 1
miliardo di euro. 
Più in generale, le spese amministrative per tutte le istituzioni
dell’UE registreranno un lieve aumento del 2,1%, che per le spese proprie
della Commissione europea sarà inferiore all'1% (0,9%) e pari a 3,6
miliardi di euro.
Contesto
Il bilancio prevede sia impegni (impegni giuridici a fornire
finanziamenti, purché siano soddisfatte determinate condizioni) che
pagamenti (versamenti in contanti o trasferimenti bancari ai
beneficiari). L’adozione definitiva del bilancio dell'Unione europea
avrà luogo a dicembre, durante la sessione plenaria del Parlamento
europeo.
IP/09/659
Bruxelles, 29 aprile 2009Aiuti
di Stato: la Commissione adotta un pacchetto di semplificazione per accelerare
le decisioni in questo ambitoLa Commissione europea ha adottato un pacchetto di
semplificazione per gli aiuti di Stato contenente un codice delle migliori
pratiche e una comunicazione su una procedura semplificata. Entrambi mirano a
migliorare l’efficacia, la trasparenza e la prevedibilità delle
procedure in ciascuna fase delle indagini sugli aiuti di Stato, promuovendo
quindi la cooperazione volontaria tra Commissione e Stati membri. In
particolare, i due testi propongono che gli Stati membri intensifichino i loro
contatti prima di notificare le misure di aiuto, in modo da eliminare le
potenziali difficoltà sin dalle prime fasi del processo, e includano una
serie di strumenti di pianificazione migliorati per gestire tutti i casi, anche
quelli più difficili.  L’adozione del pacchetto di semplificazione
è una tappa importante del programma di riforma annunciato dalla
Commissione nel suo piano d’azione 2005 sugli aiuti di Stato (vedi IP/05/680).
Neelie Kroes,
commissario responsabile per la concorrenza, ha dichiarato: “Il pacchetto
di semplificazione in materia di aiuti di Stato procurerà vantaggi alle
imprese in quanto agevolerà e accelererà le decisioni in questo
ambito, in particolare migliorando e anticipando la cooperazione tra Stati
membri e Commissione. Adottando il codice delle migliori pratiche e la
comunicazione su una procedura semplificata, la Commissione ha mantenuto la sua
promessa di modernizzare e semplificare le procedure nel settore degli aiuti di
Stato, come indicato nel suo piano d’azione.” 
Il pacchetto di semplificazione intende facilitare, rendendolo quindi
più rapido, il trattamento di vari tipi di procedure nel settore degli
aiuti di Stato: misure lineari notificate alla Commissione, casi complessi che
sollevano questioni inedite, denunce, in linea con l’obiettivo annunciato
nel piano d’azione 2005 sugli aiuti di Stato (IP/05/680),
che auspicava procedure più semplici, efficaci e prevedibili in questo
settore. Il pacchetto è stato oggetto di ampie discussioni con Stati membri
e interlocutori esterni (vedi IP/08/1950)
ed ha suscitato reazioni globalmente positive.
Il codice delle migliori pratiche spiega dettagliatamente come dovrebbero
svolgersi, in pratica, le procedure in materia di aiuti di Stato, specialmente
in termini di durata, trasparenza e prevedibilità. Il codice comprende un
certo numero di intese volontarie fra Commissione e Stati membri per rendere le
procedure più razionali e prevedibili in tutte le fasi delle indagini sugli
aiuti di Stato. Esso si applicherà a tutti i casi non contemplati né
dal regolamento generale di esenzione per categoria (vedi IP/08/1110)
né dalla comunicazione sulla procedura semplificata.
Il codice delle migliori pratiche si basa su un impegno congiunto della
Commissione e degli Stati membri. Da un lato, la Commissione offrirà
contatti pre-notificazione più regolari onde migliorare la qualità e
la completezza delle notificazioni. I casi particolarmente inediti, complessi o
urgenti saranno gestiti secondo una pianificazione stabilita di comune accordo.
La Commissione cercherà inoltre di raggruppare le sue richieste di
informazioni. Dall’altro lato, gli Stati membri sono invitati a rispondere
in modo più celere ed esauriente alle richieste della Commissione relative
ai casi. A tal fine, il codice propone altresì un'applicazione rigorosa
degli strumenti procedurali esistenti onde incoraggiare gli Stati membri a
reagire tempestivamente e ad evitare ritardi nello svolgimento dei procedimenti.
Il codice delle migliori pratiche intende anche migliorare la procedura
applicata alle denunce, prevedendo tra l’altro un calendario indicativo e
una migliore informazione dei denuncianti. 
La procedura semplificata dovrebbe permettere alla Commissione di gestire
meglio i casi semplici, come quelli chiaramente in linea con gli strumenti
orizzontali esistenti o con la prassi decisionale consolidata della Commissione.
La Commissione intende adoperarsi affinché un aiuto di Stato chiaramente
compatibile sia approvato entro un mese se lo Stato membro fornisce una
notificazione completa. A tal fine, la comunicazione contiene anche un elenco
illustrativo di misure di aiuto, inclusi determinati aiuti alle PMI, gli aiuti
alla tutela ambientale, all'innovazione, al salvataggio e alla ristrutturazione
che, in linea di principio, si prestano a un trattamento semplificato. 
Questa nuova procedura dovrebbe essere non solo più rapida, ma anche
più trasparente: le parti interessate avranno un’ulteriore
possibilità di formulare osservazioni sulla misura di aiuto di Stato
proposta, poiché sul sito web della Commissione sarà pubblicato
anticipatamente un riepilogo delle misure notificate dallo Stato membro
nell'ambito della procedura semplificata.
Nessuna di queste iniziative si applicherà alle misure notificate dagli
Stati membri nell'ambito della crisi finanziaria ed  economica attuale, per le
quali sono state stabilite specifiche procedure interne ad hoc che consentono
alla Commissione di esaminare le misure notificate con la massima urgenza.Il codice e la comunicazione sono disponibili in inglese, francese e tedesco
sul sito web della Commissione al seguente indirizzo:
http://ec.europa.eu/competition/state_aid/reform/reform.html
Saranno presto disponibili altre versioni linguistiche.
Per ulteriori informazioni, vedi MEMO/09/208.
IP/09/665
Bruxelles, 29 aprile 2009La modernizzazione del finanziamento della
ricerca comunitaria è sulla buona stradaOggi la Commissione europea ha presentato una
relazione sui progressi compiuti nei primi due anni del Settimo programma quadro
di R&amp;S dell'UE (7° PQ) che termina nel 2013. Questo programma di
finanziamento della R&amp;S è il più ambizioso che l'Unione europea
abbia mai adottato, è dotato di uno stanziamento di bilancio di 54 miliardi
di euro nell'arco di sette anni e consente di rispondere alle esigenze
economiche e sociali dell'UE. La sua struttura e i suoi strumenti aiutano l'UE a
affrontare le sfide cui è confrontata. I settori prioritari come
l'ambiente, l'energia o le nanotecnologie contribuiscono a un'economia
sostenibile a ridotte emissioni di carbonio, in cui le piattaforme tecnologiche
guidate dall'industria collaborano alla definizione di temi che rispondono alle
esigenze di lungo termine del settore. Il Consiglio europeo della ricerca aiuta
i nostri migliori ricercatori a competere a livello internazionale in materia di
eccellenza scientifica. Le iniziative tecnologiche congiunte danno vita a nuovi
progetti di una portata tecnologica e finanziaria senza precedenti. Con uno
stanziamento che aumenta ogni anno del 13% fino al 2013, il 7° PQ è un
notevole punto di forza per l'UE nella lotta contro la crisi attuale. La
relazione menziona le problematiche che il 7° PQ deve ancora affrontare
come la mobilitazione dei nuovi Stati membri, la partecipazione delle PMI e la
semplificazione amministrativa.
Il Commissario europeo per la scienza e la ricerca Janez Potočnik, ha
dichiarato: "La crisi economica sottopone i nostri programmi alla prova della
realtà. Sono soddisfatto di constatare che il 7° PQ supera questa
prova: apporta denaro fresco alla ricerca grazie al raddoppio dello stanziamento
di bilancio annuale tra il 2007 e il 2013, e incoraggia gli Stati membri e
l'industria a fare altrettanto. Il 7° PQ è uno degli strumenti
principali che consentirà all'Unione europea di prepararsi per la ripresa
ed uscire dalla crisi disponendo di tecnologie più ecologiche e più
intelligenti."
Una domanda illimitata di finanziamenti dell'Unione europea e il successo
del lancio di nuovi strumenti R&amp;S
Nei primi due anni, 5 500 delle 25 000 proposte pervenute alla fase
finale di valutazione hanno ottenuto sovvenzioni per un importo totale di 10
miliardi di euro. Il Consiglio europeo della ricerca ha dovuto far fronte ad una
forte domanda: ha ricevuto quasi 11 000 proposte in risposta ai suoi primi
inviti. Oltre 600 borse sono state concesse a ricercatori di talento dell'Unione
europea. Per rispondere alle esigenze dell'industria in materia di sviluppo
tecnologico, sono state istituiti cinque partenariati pubblico-privato. Il nuovo
meccanismo di finanziamento con condivisione dei rischi (Risk Sharing Finance
Facility - RSFF), gestito insieme alla BEI, ha approvato prestiti per due
miliardi di euro per sostenere progetti di ricerca e sviluppo ad alto rischio.Realizzazione dello Spazio europeo della ricerca
L'obiettivo generale del 7° PQ è costruire il mercato unico della
ricerca e sostenere l'innovazione aperta. Tale programma sostiene la
cooperazione transnazionale, favorisce la "circolazione dei cervelli" mediante
la concessione di borse di mobilità e migliora le capacità di ricerca
e innovazione dell'Unione europea finanziando infrastrutture di ricerca. Il
programma di sostegno a favore della ricerca cooperativa ha attirato oltre un
terzo (36,7%) di tutte le proposte presentate, seguito dal programma per la
mobilità dei ricercatori (23,5%).
Imprimere uno slancio allo sviluppo sostenibile e all'economia
Nei primi due anni il 44% dello stanziamento di bilancio della ricerca in
collaborazione è stato dedicato alla ricerca interdisciplinare in settori
quali l'ambiente, l'energia, l'agricoltura, i trasporti, le nanotecnologie e le
tecnologie dell'informazione e della comunicazione, sostenendo in questo modo la
nuova strategia dell'Unione europea a favore dello sviluppo sostenibile.
Nell'ambito del nuovo piano europeo di ripresa economica, il 7° PQ
incoraggerà il rafforzamento delle considerazioni di carattere ambientale
nei settori europei dell'automobile, della fabbricazione e dell'edilizia
mediante partenariati pubblico-privato di R&amp;S. 
La ricerca UE si apre al mondo
Il rafforzamento di una cooperazione internazionale più strategica
figura tra le priorità del 7° PQ. Ad esempio nuovi paesi sono stati
associati al 7° PQ per un totale di 12; è stato firmato un
partenariato specifico UE-Africa nei settori della scienza, dell'informazione e
dello spazio e la collaborazione scientifica internazionale è stata
incoraggiata dall'avvio del reattore termonucleare sperimentale internazionale
(ITER). 
Riduzione dell'onere amministrativo
Il 7° PQ ha consentito di semplificare le formalità amministrative,
in particolare grazie ad un nuovo fondo di garanzia e al sistema unico di
iscrizione. Per garantire l'attuazione efficace dei programmi di ricerca UE sono
state istituite due nuove agenzie esecutive: l'Agenzia esecutiva per la ricerca
(AER) e il Consiglio europeo della ricerca (CER). Le procedure di audit sono
state migliorate e semplificate. 
Guardando al futuro
Alcuni aspetti meritano maggiore attenzione, come la partecipazione
relativamente ridotta delle PMI. Si può migliorare la partecipazione dei
ricercatori dei nuovi Stati membri. Ai fini della semplificazione e per
l'adeguato funzionamento dei nuovi strumenti potrebbe essere necessaria una
modifica delle regole di base.
Per migliorare ulteriormente il 7° PQ, la Commissione si avvarrà di
un gruppo di esperti indipendenti che realizzerà una valutazione intermedia
del 7° PQ entro l'autunno 2010.
La Commissione ha adottato oggi anche una risposta alla valutazione ex post
del 6° PQ che fornisce elementi aggiuntivi di informazione per la
valutazione intermedia. 
Link verso il testo completo della comunicazione e della relazione di
valutazione del 6° PQ:
http://ec.europa.eu/research/index.cfm?pg=reports
Vedi anche MEMO/09/209
(D&amp;R)
IP/09/674
Bruxelles, 29 aprile 2009Stipendi nel settore dei servizi finanziari:
la Commissione fissa alcuni principi per la retribuzione del personale delle
istituzioni finanziarieLa Commissione europea ha adottato una
raccomandazione sulle retribuzioni nel settore dei servizi finanziari. Gli Stati
membri sono invitati a garantire che le politiche in materia di retribuzione del
personale che assume rischi finanziari applicate dalle istituzioni finanziarie
siano compatibili con una sana ed efficace gestione del rischio e promuovano
questo tipo di gestione. La raccomandazione contiene orientamenti sulla
struttura dello stipendio, sul processo di definizione e attuazione delle
politiche retributive e sul ruolo delle autorità di vigilanza nel controllo
delle politiche seguite dalle istituzioni finanziarie. La Commissione ha
adottato anche una 
Il commissario europeo al mercato interno, Charlie McCreevy , ha affermato:
" Finora sono esistiti troppi incentivi dagli effetti perversi nel settore
dei servizi finanziari: non è sensato né sano pagare incentivi per
incoraggiare un'assunzione eccessiva di rischi, nell'ottica di realizzare
profitti a breve termine. Il G20 ha riconosciuto che si dovrebbero applicare i
nuovi principi rigorosi del FSF sui regimi di compensazione. La Commissione sta
dando l'esempio. È necessario che gli incentivi siano adeguati in base alla
redditività delle imprese a lungo termine. Naturalmente, i livelli di
retribuzione dovrebbero continuare a basarsi sulle prestazioni, ma è
necessario che i criteri di prestazione siano commisurati al rischio e tengano
conto dei costi del capitale e della liquidità. La definizione e il
controllo della politica degli stipendi dovrebbe continuare ad essere competenza
del consiglio di amministrazione delle imprese e non essere delegata al top
management. È necessario anche rinvigorire il ruolo delle autorità di
vigilanza nella revisione delle pratiche in materia di retribuzioni, in modo da
promuovere pratiche sane all'interno delle istituzioni finanziarie."
La raccomandazione invita gli Stati membri ad adottare misure in quattro
settori.Struttura degli stipendi - La politica seguita per la retribuzione
del personale che si assume rischi deve essere compatibile con una sana ed
efficace gestione del rischio e deve promuovere questo tipo di gestione. Per
questo motivo le istituzioni finanziarie devono trovare un giusto equilibrio tra
stipendio di base e premi. Sarebbe opportuno posticipare il pagamento della
parte più cospicua dell'importo dei premi per tener conto dei rischi legati
alle prestazioni soggiacenti nell'arco dell'intero ciclo economico. I criteri di
misura della prestazione dovrebbero privilegiare le prestazioni delle
istituzioni finanziarie sul lungo periodo e adeguarle in base al rischio, al
costo del capitale e alla liquidità. Tali istituzioni dovrebbero anche
essere in grado di farsi restituire i premi già versati ove si dimostri che
sono stati dichiarati dati palesemente errati.
Governance - La politica degli stipendi dovrebbe offrire trasparenza
interna, essere chiara e correttamente documentata e prevedere misure per
evitare i conflitti di interesse. Il consiglio di amministrazione dovrebbe avere
la competenza di controllare l'attuazione della politica retributiva
dell'istituzione finanziaria nella sua interezza, facendo intervenire
adeguatamente le funzioni di controllo interno e i dipartimenti delle risorse
umane o esperti della materia. I membri del consiglio di amministrazione e gli
altri membri del personale coinvolti nell'elaborazione e nell'applicazione delle
politiche retributive dovrebbero essere indipendenti.
Informazione - La politica retributiva dovrebbe essere adeguatamente
comunicata alle parti interessate. Le informazioni dovrebbero essere formulate
in modo chiaro e facilmente comprensibile e contenere gli elementi fondamentali
della politica retributiva come la descrizione della sua elaborazione e del suo
funzionamento. 
Vigilanza - Le autorità di vigilanza dovrebbero garantire,
utilizzando gli strumenti a loro disposizione, che l'istituzione finanziaria
applica quanto più possibile i principi di una sana politica retributiva e
segue una politica degli stipendi compatibile con una gestione efficace del
rischio. In tema di proporzionalità, le autorità di vigilanza
dovrebbero tener conto della natura e delle dimensioni dell'istituzione
finanziaria e della complessità delle sue attività, per valutare il
rispetto dei principi in materia di sana politica retributiva.La
raccomandazione tiene nella debita considerazione le iniziative già avviate
da alcuni Stati membri e intende favorire tali sviluppi attraverso
l'individuazione delle buone pratiche volte a garantire una maggiore convergenza
all'interno dell'UE. La raccomandazione copre tutti i settori del comparto dei
servizi finanziari, onde evitare lacune e prevenire distorsioni di concorrenza
tra i vari settori e le istituzioni finanziarie. Questi principi si applicano a
tutte le categorie di personale le cui attività professionali abbiano
un'incidenza sostanziale sul profilo di rischio dell'istituzione finanziaria.La raccomandazione sarà seguita da proposte legislative allo scopo di
assoggettare i regimi delle retribuzioni a vigilanza prudenziale. Nel mese di
giugno la Commissione presenterà le proposte di revisione della direttiva
sui requisiti patrimoniali per garantire che il capitale obbligatorio copra
adeguatamente i rischi inerenti al portafoglio di negoziazione delle banche,
alle posizioni di cartolarizzazione e alle politiche retributive.
Tra un anno la Commissione esaminerà entrambe le raccomandazioni alla
luce dell'esperienza maturata e dei risultati della verifica realizzata e
presenterà un rapporto di valutazione sull'applicazione delle due
raccomandazioni da parte degli Stati membri. 
Il testo completo della raccomandazione si può consultare sul seguente
sito:
http://ec.europa.eu/internal_market/company/directors-remun/index_en.htm
MEM0/09/212
IP/09/693
Bruxelles, 4 maggio 2009Previsioni di primavera 2009-2010: dopo un
2009 difficile, l'economia dell'UE dovrebbe stabilizzarsi per effetto delle
misure di sostegnoSecondo le previsioni di primavera della
Commissione, quest'anno il PIL nell'Unione europea dovrebbe registrare una
flessione del 4% e quindi in generale stabilizzarsi nel 2010. I fattori
principali della recessione sono l'aggravarsi della crisi finanziaria globale,
una forte contrazione del commercio mondiale e l'aggiustamento del mercato
immobiliare che sta avendo luogo in alcune economie. Tuttavia, grazie agli
effetti che le misure di stimolo fiscale e monetario cominciano a sortire, la
crescita dovrebbe almeno in parte riprendere un andamento positivo nel corso del
2010. Il mercato del lavoro ne sarà gravemente colpito, con il tasso di
disoccupazione che nel 2010 dovrebbe raggiungere l'11% nell'UE. Anche il
disavanzo pubblico è previsto in netto aumento: dovrebbe infatti
raggiungere il 7¼% del PIL nel 2010, rispecchiando sia il rallentamento
economico che le misure discrezionali adottate per sostenere l'economia, in
linea con il piano europeo di ripresa economica proposto dalla
Commissione.
"L'economia europea attraversa la recessione più profonda e più
estesa del dopoguerra. Ma le ambiziose misure adottate dai governi e dalle
banche centrali in queste circostanze eccezionali dovrebbero fermare la caduta
dell'attività economica quest'anno e consentire una ripresa l'anno
prossimo. Per conseguire questo obiettivo dobbiamo procedere rapidamente con la
rimozione degli "attivi deteriorati" dai bilanci bancari e ricapitalizzare le
banche ove necessario", ha dichiarato Joaquín Almunia, commissario per
gli affari economici e monetari.
La crescita globale torna ad essere positiva
L'aggravarsi della crisi finanziaria ha comportato una contrazione
dell'attività a livello planetario e un netto calo del commercio mondiale e
della produzione industriale durante l'inverno. La recessione economica ha
colpito un numero crescente di paesi, fra cui paesi emergenti e in via di
sviluppo. Tuttavia, mano a mano che le misure di stimolo fiscale e monetario
cominciano a produrre risultati e la crisi finanziaria si riduce gradualmente,
la crescita del PIL globale dovrebbe tornare ad essere di segno positivo nel
secondo semestre del 2009. Nel 2010 la crescita mondiale dovrebbe raggiungere il
2%.
Recessione grave nell'UE, ma la fine è in vista
La recessione iniziata nel secondo trimestre del 2008 si è aggravata
verso la fine dell'anno, con una flessione del PIL, sia dell'UE che dell'area
dell'euro, di circa l'1½% nell'ultimo trimestre (rispetto allo stesso
trimestre dell'anno precedente). Indagini e dati concreti indicano un ulteriore
peggioramento nel primo trimestre di quest'anno. 
Tutti gli Stati membri sono colpiti dalla recessione, anche se le loro
prospettive variano in funzione dell'esposizione relativa alla crisi
finanziaria, delle dinamiche del mercato immobiliare e del grado di
apertura.
Con lo stabilizzarsi dei mercati finanziari, la rinascita della fiducia degli
investitori e una graduale ripresa dell'attività reale favorita dal
sostegno fiscale e dall'allentamento monetario, la flessione del PIL dovrebbe
stabilizzarsi verso la fine di quest'anno e i tassi di crescita dovrebbero
registrare un modesto incremento positivo nel corso del 2010.
La recessione interessa non solo tutti gli Stati membri, ma anche quasi tutte
le componenti della domanda. Il settore degli investimenti privati risulta
particolarmente colpito a seguito delle ridotte previsioni della domanda, di una
diminuzione netta dello sfruttamento delle capacità e di condizioni di
finanziamento ancora ristrette. Analogamente, le esportazioni hanno subito una
forte contrazione a causa del calo considerevole del commercio mondiale. Mentre
i consumi privati resistono ancora relativamente bene, grazie al calo dei prezzi
del petrolio e all'inflazione più bassa, il reddito reale disponibile
probabilmente diminuirà a seguito del progressivo deterioramento del
mercato del lavoro. Quest'anno solo i consumi statali e gli investimenti
pubblici contribuiranno positivamente alla crescita, grazie in parte alle misure
di stimolo finanziario adottate nell'ambito del piano di ripresa economica
dell'UE.
Mercato del lavoro e finanze pubbliche colpiti duramente
Il mercato del lavoro europeo ha iniziato a dare segni di rallentamento lo
scorso anno, con il consueto sfasamento temporale rispetto al rallentamento
economico. Secondo le previsioni, l'occupazione dovrebbe registrare una
contrazione del 2½% circa sia nell'UE che nell'area dell'euro quest'anno e
di un ulteriore 1½% nel 2010, con la conseguente perdita in questi due anni
di circa 8½ milioni di posti di lavoro a fronte della creazione netta di
9½ milioni di posti di lavoro nel triennio 2006-2008.
Anche le finanze pubbliche sono colpite duramente dalla recessione, con il
disavanzo di bilancio nell'UE che dovrebbe più che raddoppiare quest'anno
(passando dal 2,3% del PIL nel 2008 al 6%) e aumentare ulteriormente nel 2010
(raggiungendo il 7¼%). Il grave deterioramento della situazione di bilancio
generale è in parte dovuto al rallentamento economico stesso, in quanto gli
stabilizzatori automatici sono relativamente ampi in Europa, ma riflette anche
il consistente stimolo finanziario discrezionale effettuato a sostegno
dell'attività economica.
Inflazione temporaneamente molto bassa
L'inflazione ha registrato un calo netto negli ultimi mesi e dovrebbe
continuare a scendere nel secondo e terzo trimestre di quest'anno a seguito di
ulteriori effetti di base, di prospettive economiche poco favorevoli e della
prevista diminuzione dei prezzi delle materie prime. Globalmente, l'inflazione
IAPC dovrebbe essere leggermente inferiore all'1% nell'UE (e all'½%
nell'area dell'euro) nel 2009 e raggiungere un minimo in entrambe le zone nel
terzo trimestre. Dal momento che gli effetti di base dei passati aumenti dei
prezzi dell'energia e dei prodotti alimentari non saranno più inclusi nel
tasso annuale nel prossimo autunno, si prevede che l'inflazione IACP salirà
gradualmente fino a raggiungere l'1¼% circa il prossimo anno.
Permangono incertezze notevoli
Con l'economia mondiale che deve affrontare la recessione più grave
dalla seconda guerra mondiale, le previsioni relative all'economia e
all'inflazione sono soggette a una notevole incertezza. Il rischio di
prospettive peggiori di quelle attese dipende in particolare dall'impatto della
crisi finanziaria e dalla forza dei cicli di retroazione fra i diversi settori
dell'economia. D'altro canto, le misure di stimolo fiscale e monetario
potrebbero rivelarsi più efficaci del previsto nel ripristinare la
stabilità e la fiducia nei mercati finanziari e nel sostenere
l'attività economica. Quanto all'andamento futuro dell'inflazione,
quest'anno i rischi sembrano mantenersi equilibrati per effetto della possibile
evoluzione dei prezzi delle materie prime nonché della tendenza nella
fissazione dei prezzi e delle retribuzioni.
Una relazione più dettagliata è disponibile sul sito:
http://ec.europa.eu/economy_finance/thematic_articles/article14927_en.htm
[ Tabelle disponibili in PDF o Word PROCESSED ]
[ Tabelle disponibili in PDF o Word PROCESSED ]
[ Tabelle disponibili in PDF o Word PROCESSED ]
[ Tabelle disponibili in PDF o Word PROCESSED ]
IP/09/696
Bruxelles, 4 maggio 2009Governance di internet: la Commissaria
Reding propone che l'ICANN sia totalmente privatizzata con pieno dovere di
rendicontazione dal 1º ottobreIn un video pubblicato stamattina sul suo sito web,
Viviane Reding, Commissaria europea per la società dell'informazione e dei
media, ha sollecitato una maggiore trasparenza e pieno dovere di rendicontazione
nella gestione di internet a partire da ottobre 2009. Attualmente, le decisioni
chiave sulla governance di internet, come ad esempio sui domini di primo livello
e la gestione del repertorio principale di internet, sono adottate dalla
Internet Corporation for Assigned Names and Numbers (ICANN), un organismo
privato senza scopo di lucro stabilito in California. Finora tale organismo ha
operato nell'ambito di un accordo con il ministero statunitense del commercio,
che viene a scadenza il 30 settembre di quest'anno. La Commissaria Reding ha
illustrato oggi un nuovo modello di governance di internet per il periodo
successivo a tale data. Il modello prevede che l'ICANN diventi del tutto
privata, con dovere di rendicontazione e sia affiancata da un'istanza
giudiziaria indipendente; è prevista inoltre la creazione di un forum
multilaterale in cui i governi potranno discutere degli orientamenti generali in
materia di governance di internet e delle questioni di sicurezza ("G12 per la
governance di internet").
"Sono convinta che il Presidente Obama avrà il coraggio, la saggezza
e rispetto per la dimensione globale di internet per avviare nel settembre
prossimo un processo che porterà a un nuovo modello di governance di
internet, più responsabile, trasparente, democratico e multilaterale",
ha affermato la Commissaria nel suo messaggio video di stamattina. "È
giunto il momento di agire. E l'Europa è pronta a sostenere in questo il
Presidente Obama." 
La Commissaria ha sottolineato che "Il momento della verità sarà
il 30 settembre, quando scadrà l'accordo in vigore tra l'ICANN e il governo
USA. Allora sarà possibile procedere alla privatizzazione
dell'ICANN. Occorrerà inoltre stabilire a chi quest'organismo dovrà
rispondere a partire dal 1º ottobre."
L'ICANN, istituito nel 1998 in California con l'accordo del Governo USA,
tratta le problematiche più sensibili connesse alla governance di internet,
come i domini di primo livello o la gestione del sistema di indirizzi internet,
che permette a milioni di computer di collegarsi l'un l'altro. 
"È assolutamente necessario che l'ICANN sia soggetto all'obbligo di
rendicontazione", ha affermato Viviane Reding. "La decisione giusta
è quella dell'amministrazione Clinton, ossia privatizzare progressivamente
il sistema dei nomi di dominio e degli indirizzi internet. A lungo termine non
è difendibile che un ministero di un solo paese abbia il controllo su una
funzione di internet usata da centinaia di milioni di cittadini nei paesi di
tutto il mondo."
La Commissaria europea Reding ha anche descritto la forma che potrebbe
assumere un nuovo modello di governance di internet dopo il 30 settembre:piena privatizzazione e indipendenza dell'ICANN, che sia soggetta al
rispetto delle norme più rigorose di funzionamento delle imprese, in
particolare sul piano della trasparenza finanziaria e dell'obbligo di
rendicontazione interna, e a un effettivo controllo giurisdizionale;
un forum multilaterale che permetta ai governi di discutere gli orientamenti
generali in materia di governance di internet, come un "G12 per la
governance di internet", ossia un gruppo informale di rappresentanti
governativi, che si riunisca almeno due volte l'anno e sia autorizzata a
presentare all'ICANN, se del caso, raccomandazioni adottate a maggioranza. Il
gruppo sarebbe in grado di reagire rapidamente in caso di minacce alla
stabilità, alla sicurezza e all'apertura di internet. Per l'equilibrio
geografico il G12 per la governance di internet comprenderebbe due
rappresentanti per l'America del Nord, due per l'America del Sud, due per
l'Europa e due per l'Africa, tre rappresentanti per l'Asia e l'Australia
più il presidente dell'ICANN come membro senza diritto di voto. Potrebbero
anche partecipare come osservatori le organizzazioni internazionali che hanno
competenze in questo settore.Il 6 maggio la Commissione europea
ospiterà una prima audizione pubblica a Bruxelles per dare alla
comunità degli utenti europei di internet la possibilità di esprimere
le proprie aspettative sulla futura governance di internet.
Contesto
Per
molti anni l'Unione europea ha svolto un ruolo di primo piano nel dibattito
internazionale sulla governance di internet. La Commissione europea ha
sollecitato più volte l'istituzione di un sistema di governance di internet
pienamente affidato al settore privato, senza interferenze governative nella sua
gestione quotidiana (v. IP/06/1297)
e ha appoggiato un dialogo aperto tra tutte le parti in causa sulla governance e
sullo sviluppo di internet (IP/06/1491).
La Commissione europea partecipa anche al Comitato consultivo dei governi
(GAC, Governmental Advisory
Committee) dell'ICANN, la cui finalità principale è dare
consulenza all'ICANN sugli aspetti della sua attività di coordinamento
attinenti alle politiche pubbliche.
Il messaggio video della Commissaria Reding è disponibile sul
sito:
http://ec.europa.eu/commission_barroso/reding/video/index_en.htmPer ulteriori informazioni sull'audizione pubblica in merito alla
governance di internet, organizzata dalla Commissione europea il 6 maggio
a Bruxelles, invitiamo a visitare il sito:
http://ec.europa.eu/information_society/policy/internet_gov/index_en.htm
IP/09/702   Strasburgo, 5 maggio 2009    Diritti dei consumatori: la Commissione vuole che i consumatori navighino sul web senza frontiere      La Commissione europea ha lanciato oggi il portale Internet "eYouGuide", un nuovo strumento online che offre ai consumatori consigli pratici sui "diritti digitali" di cui essi godono in base alla legislazione UE. Tale guida, che raccoglie una proposta presentata dal Parlamento europeo nel 2007, affronta problematiche attinenti ai consumatori quali i loro diritti nei confronti dei provider a banda larga, gli acquisti online, il fatto di scaricare musica da Internet e la tutela dei loro dati personali sia su Internet che sui siti di comunicazione in rete. Sebbene il 48,5% delle famiglie europee disponga di un collegamento internet a banda larga, da una nuova inchiesta dell'Eurobarometro emerge che molti consumatori si astengono dal fare transazioni online a causa di una persistente mancanza di fiducia. Solo il 12% degli utilizzatori europei del web, infatti, si sente sicuro nel fare transazioni via Internet mentre il 39% nutre seri dubbi circa la sicurezza ed il 42% non osa nemmeno effettuare transazioni finanziarie online. Il 65% degli utilizzatori di internet nell'Unione europea non sa a chi rivolgersi per ottenere informazioni e consigli sugli acquisti online transfrontalieri all'interno dell'UE. Un terzo dei consumatori prenderebbe in considerazione l'ipotesi di acquistare online merci provenienti da altri stati perché meno costose e di migliore qualità ma soltanto il 7% lo fa veramente. Fornire ai consumatori informazioni chiare sui loro diritti ne accrescerà la fiducia, il che, a sua volta, contribuirà a sfruttare appieno il potenziale economico del mercato unico europeo online, il cui fatturato totale è pari a circa 106 miliardi di EUR.      "All'interno dell'UE, i diritti dei consumatori online non dovrebbero dipendere dalla sede di una società o di un sito web. Le frontiere nazionali non dovrebbero più complicare la vita dei consumatori europei che decidono di acquistare un libro online o di scaricare una canzone da Internet",  ha dichiarato Viviane Reding, la commissaria UE per la società dell'informazione e dei media. " Nonostante i progressi compiuti, dobbiamo garantire che anche sul web vi sia un mercato unico per i cittadini e per le imprese".   "Se vogliamo che i consumatori facciano acquisti e sfruttino il potenziale offerto dalle comunicazioni digitali, dobbiamo dare loro la certezza che i propri diritti vengano effettivamente salvaguardati. Ciò significa che dobbiamo mettere in atto e fare applicare chiari diritti dei consumatori rispondenti agli elevati requisiti già esistenti quando si tratta di acquistare prodotti nel negozio in strada. Internet ha molto da offrire ai consumatori ma noi dobbiamo suscitare la loro fiducia affinché la gente possa fare acquisti con la massima serenità",  ha aggiunto Meglena Kuneva, la commissaria per la politica dei consumatori.     Una guida ai diritti dei consumatori oggi    La " eYouGuide" spiega quali siano i diritti concreti dei consumatori europei che navigano sul web o che fanno acquisti online, grazie a 25 anni di norme di tutela dei consumatori UE. Anche nel mondo di Internet i consumatori europei hanno diritto a:   -          ricevere informazioni chiare e precise sui prezzi e sulle condizioni prima di procedere ad un acquisto;  -          decidere se e come debbano essere elaborati i propri dati personali;  -          esigere che la merce ordinata sia consegnata entro 30 giorni dall'acquisto;  -          beneficiare di un periodo di riflessione di almeno 7 giorni lavorativi dopo l'acquisto durante il quale è ancora possibile cambiare idea;  -          pretendere una garanzia minima di 2 anni sui prodotti acquistati;  -          essere tutelati da venditori disonesti e contro termini contrattuali fraudolenti o pratiche commerciali sleali.  I consumatori possono stare certi che tali diritti si applicano a tutti i siti web che terminano con il suffisso ".eu". A differenza dei siti web che terminano con .com o .net, infatti, un sito web che termina con .eu deve essere registrato da una persona o da una società con sede in uno dei 27 Stati membri dell'UE e soggetta alla normativa UE. ".eu" è il sito Internet europeo del livello più elevato, istituito nel 2006, che annovera oggi 3 milioni di siti, IP/09/536.    Una "Agenda digitale " per i diritti dei consumatori di domani    Le commissarie Reding e Kuneva, tuttavia, sottolineano oggi anche l'esistenza di disparità fra le norme UE mediante le quali la fiducia del consumatore ed il mercato unico per le imprese possono essere ulteriormente migliorati. In una "A genda digitale" comune, le due commissarie individuano otto priorità per una possibile azione comunitaria :   1.        Lottare contro lo spam  mediante sanzioni civili e penali di efficacia equivalente in tutti gli Stati membri dell'Unione e nelle nazioni limitrofe. Un "divieto delle comunicazioni indesiderate" fa parte della legislazione UE fin dal 2003 ma il 65% degli europei continua a lamentarsi di troppi casi di spamming. Mentre il 19,8% delle comunicazioni indesiderate proviene complessivamente dagli USA e il 9,9% dalla Cina, il 23,4% è di provenienza europea con Italia (3%), Spagna (2,9%), Regno Unito (2,7%) e Germania (2,4%) fra le " Top 12". A ciò si aggiungano due paesi vicini dell'UE: la Turchia (4,4%) e la Russia (6,4%).  2.       Assicurare che per i consumatori non abbia importanza da quale paese europeo provenga il contenuto digitale (musica, giochi, film, libri), spianando la strada a regimi di licenze multiterritoriali per il contenuto online.  3.       Dare ai consumatori la certezza di ciò che possono e non possono fare con canzoni, video e film protetti da copyright che scaricano da Internet, mettendo fine all'attuale frammentazione di leggi sulla "riproduzione privata".  4.       Estendere i principi delle norme di tutela dei consumatori in modo da includere gli accordi di licenza di prodotti come il software di protezione contro i virus, i giochi ed altro contenuto concesso in licenza. Gli accordi di licenza dovrebbero garantire ai consumatori gli stessi diritti fondamentali di cui godono quando acquistano una merce, ovvero il diritto di ottenere un prodotto a condizioni commerciali eque.    5.       Garantire che i programmi di tutela della riservatezza connessi ad offerte online siano adeguatamente diffusi ed a condizioni contrattuali eque.  6.       Completare ed integrare le norme frammentarie ed incomplete sulla e-accessibilità per facilitare ai disabili (15% della popolazione del'UE) l'utilizzo di siti web, pagamenti elettronici ed altri servizi online.  7.       Valutare le possibilità di incrementare la fiducia nei pagamenti online, inclusi modelli sicuri quali i sistemi di rimborso dei pagamenti effettuati con carta di credito in modo che i clienti possano, come ultima risorsa, fare annullare pagamenti effettuati a commercianti disonesti.  8.       Collaborare con l'industria e le associazioni di consumatori in modo da mettere a punto un sistema europeo di marchi di fiducia per i siti web di vendita al dettaglio rispondenti alle migliori pratiche.    Per ulteriori informazioni    Il sito web della eYouGuide è: http://ec.europa.eu/eyouguide (online: 5 maggio, ore 16.00)   Risoluzione del Parlamento europeo del 21 giugno 2007 sulla fiducia del consumatore nell'ambiente digitale:    http://www.europarl.europa.eu/sides/getDoc.do?pubRef=-//EP//TEXT+TA+P6-TA-2007-0287+0+DOC+XML+V0//EN    Il nuovo Eurobarometro "Fiducia del consumatore nella società dell'informazione" è disponibile su:     http://ec.europa.eu/information_society/policy/nis/strategy/activities/index_en.htm           Tabelle disponibili in PDF o Word PROCESSED
IP/09/703
Bruxelles, 5 maggio 2009Verso il rilancio: la politica di coesione
aiuterà l’Europa a uscire dalla crisi, affermano i commissari
Hübner e ŠpidlaI commissari Danuta Hübner (Politica
regionale) e Vladimír Špidla (Occupazione, affari sociali e pari
opportunità) salutano oggi con soddisfazione il raggiungimento di un
accordo intervenuto tra il Consiglio e il Parlamento europeo a sostegno del
pacchetto che la Politica di coesione propone in risposta alla crisi
economica.  Il pacchetto completo comprende misure che vanno da
massicce iniezioni di liquidità sotto forma di anticipi complementari da
parte dei Fondi strutturali, a procedure studiate per accelerare
l’attuazione dei progetti, alla possibilità che l’UE cofinanzi
il miglioramento dell’efficienza energetica delle abitazioni. Gli Stati
membri hanno già ricevuto altri 6,25 miliardi di euro in anticipi su
pagamenti: a metà aprile 4,5 miliardi dal Fondo europeo di sviluppo
regionale e, subito dopo, 1,5 miliardi dal Fondo sociale europeo (FSE).Commentando queste decisioni, il commissario Hübner ha affermato:
“La politica di coesione sta aiutando l’Europa a uscire dalla
crisi. L’eccellente cooperazione tra Commissione europea, Stati membri,
Parlamento europeo, Comitato delle regioni dell’Unione europea e Comitato
economico e sociale europeo, ci ha permesso di agire in modo rapido e incisivo.
Invitiamo perciò gli Stati membri e le regioni a sfruttare fino in fondo
tutte le possibilità offerte dalla politica europea di coesione e a
scegliere progetti di buona qualità che possano trarre beneficio dal
sostegno dell’UE. Prevediamo notevoli ripercussioni dovute a queste misure
a favore dell’’economia, soprattutto nel settore delle
costruzioni.”
 Gli ha fatto eco il commissario Špidla: “A
livello europeo, la nostra priorità nella crisi sono le persone e i loro
posti di lavoro che vanno mantenuti o restituiti quanto prima a chi
l’avesse perso. Il Fondo sociale europeo sta aiutando migliaia di europei
a migliorare le proprie abilità e a svilupparne di nuove per ampliare le
opportunità di lavoro. L’accordo raggiunto può essere un aiuto
ancora maggiore per coloro che hanno perso il proprio lavoro o rischiare di
perderlo in questa crisi. Esso permetterà alle organizzazioni più
piccole di sostenere meglio, e in un quadro semplificato, i più
vulnerabili.
Dare agli Stati membri e alle regioni una spinta iniziale
Alla fine del 2008, la Commissione propose una serie di modifiche ai
regolamenti che disciplinano il Fondo europeo di sviluppo regionale (FESR), il
Fondo sociale europeo (FSE) e il Fondo di coesione. Il 2 aprile, Il Parlamento
europeo approvava le modifiche legislative. Oggi, anche i ministri degli Stati
membri, in seno al Consiglio degli affari economici e finanziari (ECOFIN), hanno
approvato le misure, che entreranno in vigore entro la fine di maggio.
L’iniezione di liquidità da 6,25 miliardi di euro nei 27 Stati
membri ha lo scopo di stimolare l’attuazione dei progetti e di tutelare i
posti di lavoro e di crearne di nuovi. Gli anticipi complementari portano il
totale dei prefinanziamenti a quasi 30 miliardi di euro dal 2007 (v.
l’allegata ripartizione per Stato membro), pari al 9% circa dei 347
miliardi che costituiscono il bilancio totale della politica di coesione per il
pacchetto 2007-2013 e che comprende anche le seguenti novità:La possibilità di finanziare immediatamente “grandi
progetti” (il cui costo complessivo per progetto superi 50 milioni di
euro o 25 milioni per quelli a favore dell’ambiente) senza
l’autorizzazione preventiva della Commissione europea. Tra il 2007 e il
2013 è prevista in tutta Europa la realizzazione di 900 grandi progetti
circa, per un investimento totale di 120 miliardi di euro (FESR e Fondo di
coesione).
La semplificazione del sistema degli anticipi versati ai beneficiari
nell’ambito di regimi di aiuti di Stato. Ciò significa, in pratica,
che gli anticipi sugli aiuti di Stato versati ai beneficiari possono ora
raggiungere il 100% dell’importo considerato.
La
semplificazione del sistema di rimborso per ridurre l’onere
amministrativo sui beneficiari e accelerare i pagamenti. La Commissione può
ora rimborsare spese generali di base su base forfetaria o versare importi
forfetari per piccoli progetti - di gruppi vulnerabili, per esempio. 
La gestione semplificata di regimi di ingegneria finanziaria (financial
engineering - FESR/FSE) che combinano prestiti attivi e passivi. Il
programma JEREMIE (Joint European Resources for Micro to Medium
Enterprises) permette alle piccole e medie imprese (PMI), duramente colpite
dalla recessione economica, un più facile accesso al credito. La Banca
europea per gli investimenti e la Banca europea per la ricostruzione e lo
sviluppo possono aiutare a preparare i grandi progetti attraverso JASPERS
(Joint Assistance in Supporting Projects in European Regions). Sostegni
specifici saranno dati inoltre ai fornitori di microcredito non bancario,
attraverso l’iniziativa JASMINE (Joint Action to support microfinance
institutions in Europe).
La possibilità offerta a tutti gli Stati membri di usare i fondi FESR 
(fino al 4% dei fondi loro attribuiti) per migliorare l’efficienza
energetica e per misure basate su energie rinnovabili nelle abitazioni.
Ciò significa che l’UE può cofinanziare programmi nazionali o
regionali per promuovere l’installazione vetri doppi, isolamenti per
pareti o pannelli solari. La legislazione precedente limitava la
possibilità per gli Stati membri di ricorrere ai finanziamenti del FESR per
le abitazioni.In dicembre, un emendamento già convenuto,
stabilisce che le norme che reggono i “progetti che generano
redditi” (es.: i pedaggi autostradali) si applicano ai progetti del FESR e
del Fondo di coesione solo se i costi totali superano 1 milione di euro.
Nota per redattori
Per ulteriori informazioni, consultare il sito Web:
http://ec.europa.eu/regional_policy/funds/recovery/L’UE e la dimensione sociale della crisi economica:
http://ec.europa.eu/social/main.jsp?langId=en&amp;catId=736PIANO EUROPEO DI RIPRESA ECONOMICA
ANTICIPI DEL FESR/FSE
APRILE 2009[ Tabelle disponibili in PDF o Word PROCESSED ]
IP/09/704
Bruxelles, 6 maggio 2009La Settimana europea delle piccole e medie
imprese (PMI): un'iniziativa per promuovere lo spirito imprenditoriale in tempi
difficiliPromuovere lo spirito imprenditoriale e informare
le imprese sugli aiuti di cui possono beneficiare: sono questi i principali
obiettivi della prima Settimana europea delle PMI che si è aperta oggi a
Bruxelles. Dal 6 al 14 maggio un migliaio di eventi sono in programma in 35
paesi. Oggi più che mai va riconosciuto e sostenuto il contributo degli
imprenditori europei al mantenimento e alla creazione di posti di lavoro. La
Settimana permetterà agli imprenditori di prendere conoscenza delle
iniziative europee, nazionali, regionali e locali che, fornendo loro
informazioni, consulenze, supporti e idee, possono aiutarli a sviluppare le loro
attività. 
Günter Verheugen, vicepresidente della Commissione europea, responsabile
per l'impresa e l'industria, ha aperto oggi la Settimana delle piccole e medie
imprese (PMI): "La Commissione si è fortemente impegnata, con gli Stati
membri, per migliorare le condizioni in cui operano le piccole imprese. Per
uscire dalla crisi economica dobbiamo innanzitutto fare affidamento sulla
creatività, sulla flessibilità e sulla capacità di trovare
soluzioni delle PMI. Insieme, siamo già riusciti a migliorare le cose. Ma
dobbiamo fare di più. Abbiamo bisogno di più PMI, perché sono
loro le vere forze motrici della crescita e della creazione di posti di
lavoro”.
La Settimana delle PMI è una delle iniziative che danno seguito
all'"Atto sulle piccole imprese" (Small Business Act), che delinea per la
prima volta un ampio quadro per l'azione dell'UE e degli Stati membri a favore
delle PMI. Fin dall'inizio del suo mandato, nel 2004, la Commissione europea ha
dato un forte impulso alla sua politica di promozione delle PMI.Il principio "pensare anzitutto in piccolo" è stato affermato
come principio ispiratore dell'azione dell'UE. 
La riduzione degli oneri amministrativi: le PMI potranno beneficiare
di misure di semplificazione e di risparmi sui costi amministrativi; la
Commissione si è posta  l'obiettivo di ridurre del 25% entro il 2012 gli
oneri amministrativi per le imprese e di coinvolgere in questo sforzo anche gli
Stati membri (cfr. IP/09/131).
La revisione delle norme
in materia di aiuti di Stato permetterà alle PMI di fruire più
facilmente di finanziamenti pubblici per la formazione, la ricerca e lo
sviluppo, la protezione dell'ambiente e di altri tipi di aiuti. 
Il nuovo statuto di società privata europea permetterà di
costituire PMI  operanti in tutta Europa secondo le stesse norme di diritto
societario.
Il programma di scambio Erasmus per giovani
imprenditori, che ha preso il via all'inizio del 2009, ha lo scopo di
incoraggiare i nuovi imprenditori e di offrire un orientamento ai giovani
desiderosi di creare un'impresa. Il programma dà loro la possibilità
di compiere un'esperienza in un altro paese UE presso un imprenditore già
affermato e di acquisire in tal modo le competenze necessarie per gestire una
PMI. 
La Commissione ha proposto di adottare norme che consentano di risolvere il
problema dei ritardi nei pagamenti da parte delle pubbliche
amministrazioni e delle imprese (cfr. IP/09/552)Gli Stati membri avranno la facoltà di applicare aliquote IVA
ridotte ai servizi prestati localmente, in particolare ai servizi a forte
intensità di manodopera (ad esempio parrucchieri, ristoranti, servizi di
riparazione).Durante la Settimana delle PMI si svolgeranno eventi
per informare, assistere e collegare imprenditori esistenti e potenziali, per
aiutarli a sviluppare nuove idee e per fornire loro informazioni e sostegno in
forma personalizzata.
Il calendario completo degli eventi della Settimana:
Prima Settimana europea delle
PMI
Ad esempio, a Bruxelles si terrà dal 6 al 9 maggio l'esposizione
interattiva “SME experience – How it feels to be an
entrepreneur”, che darà modo ai visitatori di toccare con mano,
grazie alle installazioni allestite in dieci sale, cosa significa  essere un
imprenditore. 
I vincitori degli European Entrepreneurship Video Awards saranno
proclamati nel corso della manifestazione di apertura in programma a Bruxelles
il 6 maggio, che ha come tema l'influenza che la televisione può avere
sullo sviluppo dell'imprenditorialità.  I video dedicati
all'imprenditorialità partecipanti al concorso indetto dalla Commissione
dovevano essere  brevi, ma originali e stimolanti, e trattare uno di questi tre
temi: “Lo spirito imprenditoriale", "Imprenditorialità innovativa" e
"Imprenditorialità responsabile".
La Settimana delle PMI sarà conclusa dalla conferenza, organizzata a
Praga il 13 e 14 maggio dalla presidenza ceca dell'UE e dalla Commissione
europea, "Lo Small Business Act per l'Europa: imprese senza barriere". In
concomitanza con la conferenza avrà luogo la cerimonia di proclamazione dei
vincitori del Premio Impresa Europea, che ricompensa le migliori
iniziative innovative a livello regionale e locale per la promozione
dell'imprenditorialità e delle PMI.
Altre informazioni:
Small
Business Act
Premi
Impresa Europea
Enterprise
Europe Network
IP/09/710
Bruxelles, 7 maggio 2009Telecomunicazioni: la Commissione interviene
sulle tariffe di terminazione per rafforzare la concorrenzaLa Commissione europea ha definito oggi
orientamenti chiari per i regolatori europei delle telecomunicazioni
sull’applicazione di metodi basati sui costi nel calcolo delle tariffe di
terminazione, ossia le tariffe all’ingrosso addebitate da un operatore per
connettere le chiamate provenienti da un altro operatore e pagate nella fattura
telefonica da tutti gli utenti. Tali orientamenti sono contenuti in una
“raccomandazione” che le autorità nazionali di regolamentazione
devono tenere nella massima considerazione. La raccomandazione indica
specificamente che le tariffe di terminazione applicate a livello nazionale
devono basarsi esclusivamente sui costi reali sostenuti da un operatore
efficiente per effettuare la connessione. L’eliminazione delle distorsioni
di prezzo tra gli operatori di telefonia in tutta l’Unione europea
permetterà di abbassare i costi delle chiamate vocali nazionali e tra gli
Stati membri, facendo risparmiare alle imprese e alle famiglie almeno 2 miliardi
di euro dal 2009 al 2012 e favorendo gli investimenti e l’innovazione
nell’intero settore delle telecomunicazioni. Nel 2008 le tariffe di
terminazione delle chiamate mobili hanno presentato forti variazioni
nell’UE: da 2 centesimi di euro al minuto (a Cipro) a 15 centesimi al
minuto (in Bulgaria). Le tariffe di terminazione delle chiamate mobili (in media
8,55 centesimi di euro al minuto) sono in generale 10 volte più alte delle
tariffe di terminazione delle chiamate fisse (vanno, in media, da 57 a 113
centesimi al minuto). A causa delle tariffe di terminazione mobile più
elevate, gli operatori di telefonia fissa e i piccoli operatori di telefonia
mobile hanno più difficoltà a competere con i grandi operatori di
telefonia mobile. Queste divergenze, sommate alle diversità degli approcci
normativi, si ripercuotono negativamente sul mercato unico e sulla concorrenza
in Europa. 
“Nonostante gli sforzi compiuti da alcuni regolatori nazionali per
avvicinare le tariffe di terminazione di chiamata ai costi reali,
nell’Unione europea i loro livelli sono molto diversi, con enormi
differenze tra tariffe di terminazione delle chiamate fisse e delle chiamate
mobili. Ciò &#232; in contrasto con la crescente convergenza tra telefonia
fissa e mobile e può provocare gravi distorsioni di concorrenza tra gli
Stati membri e gli operatori” ha affermato Viviane Reding, Commissaria
europea alle telecomunicazioni. “La Commissione ha deciso oggi di
intervenire per porre rimedio a queste distorsioni di concorrenza nel mercato
unico, che scoraggiano gli investimenti a favore del passaggio delle reti fisse
alla più moderna fibra ottica e in fin dei conti pesano sulla fattura che
paga il consumatore.”
“Abbassare le tariffe di terminazione ad un livello di efficienza
economica permetterà di aumentare la concorrenza a vantaggio dei
consumatori europei” ha affermato la commissaria europea alla
concorrenza Neelie Kroes. “Solo un approccio normativo rigoroso e
armonizzato garantirà l’eliminazione delle attuali distorsioni di
concorrenza in tutta Europa e l’emergere di nuovi prodotti innovativi che
combinano le chiamate fisse con quelle mobili. Per questo la decisione odierna
della Commissione rappresenta un passo decisivo a favore della concorrenza nello
sviluppo della normativa europea delle telecomunicazioni.” 
Per sfruttare appieno il potenziale di un mercato unico delle
telecomunicazioni, la raccomandazione della Commissione definisce i fattori di
costo di cui tutte le autorità nazionali di regolamentazione dell’UE
devono tener conto nel fissare le tariffe di terminazione, le quali non sono
prezzi fissati dal mercato, ma tariffe regolamentate dai regolatori nazionali.
Questo permetterà la convergenza delle tariffe di terminazione con un loro
sensibile abbassamento rispetto ai livelli odierni (di circa
1,5-3 centesimi al minuto entro la fine del 2012, secondo un documento
di lavoro dei servizi della Commissione che accompagna la raccomandazione). Le
tariffe di terminazione dovranno basarsi sui costi di un operatore efficiente e
applicarsi a tutti gli operatori nella stessa misura. Sono ammesse eccezioni, a
determinate condizioni, per un periodo limitato in caso di differenze di costo
che sfuggono al controllo dell’operatore.
Nella valutazione di circa 120 proposte di regolamentazione presentate dalle
autorità nazionali delle telecomunicazioni sulle tariffe di terminazione
applicate negli ultimi sei anni la Commissione ha individuato forti incoerenze
in tutta Europa. Con una media di 8,55 centesimi al minuto, le tariffe di
terminazione delle chiamate mobili sono quasi 10 volte più alte delle
tariffe di terminazione delle chiamate vocali fisse (che variano da 0,57 a
1,13 centesimi al minuto ). Secondo il regolatore francese, ARCEP,
le tariffe di terminazione di chiamata mobile possono dirsi efficienti se
comprese tra 1 e 2 centesimi di euro al minuto.
Sovvenzioni indirette a favore degli operatori di telefonia mobile
Secondo la Commissione queste variazioni non sono giustificate da differenze
nei costi soggiacenti, nelle reti, o nelle caratteristiche nazionali. Esse
costituiscono sovvenzioni indirette a favore degli operatori di telefonia mobile
con un’ampia quota di mercato, a scapito degli operatori più piccoli
e degli operatori di telefonia fissa. Scoraggiano inoltre investimenti
fondamentali come ad esempio la modernizzazione verso reti internet a banda
larga e ostacolano servizi innovativi come prodotti che combinano linea fissa e
mobile e offerte di pacchetti di chiamate a prezzi competitivi.
Le tariffe di terminazione sono al tempo stesso un’entrata e una spesa
per gli operatori: se un operatore si accontenta di profitti più bassi, si
abbassano anche i costi a carico di un altro operatore. Nel quadriennio dal 2009
al 2012, con l'allineamento dei regolatori nazionali all’approccio
più coerente illustrato nella raccomandazione, i piccoli operatori di
telefonia mobile (che sono mittenti netti del traffico vocale verso le altre
reti) possono aspettarsi di pagare tariffe meno elevate ai loro concorrenti
più grandi, mentre gli operatori di telefonia fissa potrebbero realizzare
maggiori entrate di almeno 2 miliardi di euro grazie al pagamento di tariffe di
terminazione più basse e orientate ai costi per le chiamate da fisso a
mobile e i consumatori potrebbero risparmiare anch’essi almeno 2 miliardi
di euro. L’impatto a lungo termine sarà ancora più incisivo in
quanto le entrate degli operatori aumenteranno, nuovi operatori potranno fare il
loro ingresso sul mercato e svilupparsi e i consumatori potranno beneficiare di
prezzi più bassi e di servizi innovativi.
Tutti i regolatori nazionali dell’UE dovrebbero applicare
l’approccio raccomandato per le tariffe di terminazione entro la fine del
2012, anche se i regolatori nazionali che dispongono di risorse limitate
potranno seguire regole diverse ancora per un periodo limitato fino a
raggiungere lo stesso risultato in termini concorrenziali.
Contesto
La raccomandazione odierna sulla regolamentazione delle tariffe di
terminazione nell’UE fa seguito ad una consultazione pubblica (da giugno a
settembre 2008 (IP/08/1016)
e degli Stati membri (da ottobre 2008 a febbraio 2009), e ad un periodo di esame
di 30 giorni del Parlamento europeo. 
A norma dell’articolo 19 della direttiva quadro dell’Unione
europea in materia di telecomunicazioni, la Commissione armonizza
l’attuazione della normativa comunitaria sulle telecomunicazioni nel
mercato unico per promuovere la concorrenza e gli interessi dei consumatori.
Cfr. inoltre MEMO/09/222
La raccomandazione e il documento di lavoro si possono consultare al
seguente indirizzo: 
http://ec.europa.eu/information_society/policy/ecomm/implementation_enforcement/article_7/index_en.htm
Il parere del gruppo dei regolatori europei sulle tariffe di terminazione:http://www.erg.eu.int/doc/publications/erg_07_83_mtr_ftr_cp_12_03_08.pdf
Annex  
[ Tabelle disponibili in PDF o Word PROCESSED ]Source: European
Electronic Communications Regulation and Markets, 14th Progress Report 
[ Tabelle disponibili in PDF o Word PROCESSED ]Source: European
Electronic Communications Regulation and Markets, 14th Progress
Report
[ Tabelle disponibili in PDF o Word PROCESSED ]Source: European
Electronic Communications Regulation and Markets, 14th Progress
Report
[ Tabelle disponibili in PDF o Word PROCESSED ]Source: European
Electronic Communications Regulation and Markets, 14th Progress
Report
Call termination at local level: refers to the conveyance of calls
from the local exchange or switch located nearest to the called subscriber to
the premises of the called subscriber where the call is completed.
Call termination at single transit level: refers to the conveyance of
calls from a transit switch located at a higher network level through the local
exchange/switch for completion at the called subscriber's premises.
Call termination at double transit level: refers to the conveyance of
calls from a transit switch located at a higher network level through two
exchanges/switches for completion at the called subscriber's premises.
IP/09/716
Bruxelles, 7 maggio 2009Il Corridoio Sud:
l'UE e i paesi partner si impegnano ad andare avantiLa Commissione europea e la Presidenza ceca dell'UE
ospiteranno domani a Praga un vertice con i paesi terzi partner, che sarà
dedicato allo sviluppo del Corridoio Sud per l'energia e il trasporto. Il
Presidente della Commissione europea, José Manuel Barroso, e il Primo
Ministro della Repubblica ceca, Mirek Topolánek, incontreranno i leader dei
paesi partner dell'Asia centrale, del Caucaso meridionale, del Mashreq e del
Medio Oriente. I partecipanti al vertice discuteranno le modalità concrete
per progredire nello sviluppo del Corridoio Sud per l'energia e il trasporto, in
particolare per quanto riguarda le forniture di gas naturale all'UE lungo il
tracciato del corridoio. Il vertice costituisce la prima occasione in cui i
partner potenziali del Corridoio Sud potranno incontrarsi al più alto
livello per discutere dei loro interessi comuni. La dichiarazione rilasciata al
termine del vertice conterrà i primi impegni formali da parte degli Stati
consumatori, produttori e di transito sulle condizioni necessarie per il
successo del corridoio. Al vertice il Presidente Barroso sarà
accompagnato dal Commissario Pielbags.
Il Presidente della Commissione europea José Manuel Barroso ha
dichiarato: "Dopo quattro anni di intenso dialogo con i nostri partner
per l'energia dell'Asia centrale, del Caucaso meridionale, del Mashreq e del
Medio Oriente, stiamo avanzando con impegni concreti per fare del Corridoio Sud,
incluso il collegamento transcaspico, una realtà. Questo vertice
costituisce un'occasione unica per riunire tutti gli attori fondamentali della
regione con l'obiettivo di accrescere la sicurezza energetica dell'Unione
europea e avviare una cooperazione che avvantaggerà tutti i soggetti
interessati". 
Il vertice costituisce un evento congiunto tra la Presidenza ceca e la
Commissione europea. I paesi partner che vi partecipano sono l'Azerbaigian,
l'Egitto, la Georgia, l'Iraq, il Kazakstan, la Turchia, il Turkmenistan e
l'Uzbekistan. Al vertice saranno presenti anche i rappresentanti della
Federazione russa, degli Stati Uniti e dell'Ucraina in veste di osservatori.
Assisteranno al vertice anche i rappresentanti delle istituzioni finanziarie
internazionali (BEI, BERS e la Banca mondiale).
Obiettivo del vertice è di offrire un forte sostegno politico e degli
impegni concreti allo sviluppo del Corridoio Sud, incluso il collegamento
transcaspico. Questo dovrebbe comportare l'assunzione di impegni da parte dei
paesi produttori e consumatori di energia e di transito lungo il corridoio e
facilitare le forniture di risorse energetiche dalla regione del Caspio e dal
Medio Oriente verso l'UE. Il vertice si occuperà anche degli aspetti
connessi al trasporto lungo il Corridoio sud. 
L'UE ha recentemente
avviato un programma ambizioso diretto ad accrescere la sua sicurezza in materia
energetica. Nell'ambito di questa strategia, il Corridoio Sud svolge un ruolo
importante in quanto iniziativa fondamentale sul piano delle infrastrutture
energetiche in grado di contribuire alla diversificazione delle fonti di energia
e dei tracciati per le forniture all'UE.
Per ulteriori informazioni sulla cooperazione in materia energetica dell'UE
con i paesi dell'Asia centrale e del Caucaso:
http://ec.europa.eu/energy/international/international_cooperation/caucasus_central_asia_en.htmPer maggiori informazioni sulla politica estera dell'UE in materia di
energia:
http://ec.europa.eu/external_relations/energy/index_en.htm
Per maggiori informazioni sulla 2° revisione strategica in materia di
energia:
http://ec.europa.eu/energy/strategies/2008/2008_11_ser2_en.htm
IP/09/730
Bruxelles, 11 maggio 2009I presidenti della Commissione e del
Parlamento discutono assieme ai responsabili religiosi europei dei contributi di
natura etica alla governance economica in Europa e nel
mondoQuest'oggi una ventina di alti rappresentanti in
Europa del cristianesimo, del giudaismo e dell'Islam si sono incontrati nella
sede della Commissione europea – su invito del suo presidente, José
Manuel Barroso – per un dialogo informale con l'Unione europea. La
riunione era copresieduta dal presidente della Commissione Barroso e dal
presidente del Parlamento europeo, Hans-Gert Pöttering. L'incontro di
quest'anno verteva su una delle massime sfide in Europa e nel mondo: la crisi
economica e finanziaria, nonché i contributi di natura etica alla
governance economica a livello europeo e mondiale.
Si trattava della quinta riunione annuale dei capi di due istituzioni
dell'Unione con responsabili religiosi. L'iniziativa era stata varata dal
presidente Barroso nel 2005.
Quest'anno, le discussioni vertevano sul tema "Crisi economica e
finanziaria: contributi di natura etica a una governance economica
europea e mondiale". Il presidente Barroso ha dichiarato: "Col progredire
delle crisi finanziaria ed economica, diventa sempre più chiaro che è
giunto il momento di riconciliare la governance economica con i nostri
valori etici fondamentali, sui quali il progetto europeo si è andato
costruendo da oltre 50 anni. La Commissione ha assunto al riguardo iniziative di
rilievo, sopratutto in materia di regolamentazione del mercato finanziario,
nell'intento di incentivare il senso di responsabilità e la
sostenibilità nelle nostre economie.
"I cittadini dell'Unione europea stanno attraversando tempi estremamente
difficili sotto il profilo economico" – ha sottolineato il presidente del
Parlamento europeo Hans-Gert Pöttering. 
"È in periodi come questo che il sistema di valori su cui l'intera
comunità di popoli europei e il principio di solidarietà sotteso
all'Unione hanno bisogno di essere messi in evidenza. Le soluzioni comuni che
stiamo cercando devono radicarsi nella dignità degli uomini e garantire che
si tenga conto di tutti gli strati della società. Il contributo delle
religioni e delle chiese da questo punto di vista è essenziale. Molto
spesso esse si impegnano fattivamente a favore delle persone più
vulnerabili nelle nostre società."
I partecipanti all'incontro hanno esortato l'Unione europea, attraverso le
sue iniziative, a coordinare, incentivare e orientare l'azione volta a
rafforzare la regolamentazione finanziaria, a imprimere nuovo slancio
all'economia e a operare a favore dell'occupazione in Europa e nel resto del
mondo. Essi hanno sottolineato altresì l'esigenza di garantire che la
giustizia sociale costituisca una delle massime priorità in sede di
elaborazione delle politiche, e hanno inoltre rammentato che nel momento in cui
disoccupazione e povertà continuano a crescere a livelli molto preoccupanti
le nostre società dovrebbero riuscire a operare congiuntamente per
sviluppare e varare provvedimenti concreti, atti a contenere gli effetti della
crisi sui cittadini. Da ultimo tutti hanno ribadito il loro impegno per
contribuire a una riattivazione del senso di solidarietà fra europei di
ogni fede e di ogni convincimento, nonché per esortare gli operatori
finanziari ed economici a un comportamento più etico.
Elenco dei partecipanti: vedere MEMO/09/227
IP/09/740
Bruxelles, 12 maggio 2009Piccoli chip dal grande potenziale: nuove
raccomandazioni dell’UE per garantire il rispetto della privacy da parte
dei codici a barre del XXI secoloI cittadini europei devono poter mantenere il
controllo sui chip intelligenti, che rappresentano un mercato destinato a
crescere del 500% nei prossimi dieci anni, continuando a utilizzarli senza
difficoltà per rendere più semplice la vita di tutti i giorni.
Esistono già oltre 6 miliardi di chip intelligenti, dispositivi
microelettronici che possono essere inseriti in un’ampia gamma di oggetti
di uso comune, dai frigoriferi ai tesserini magnetici per l’autobus.
Grazie alla tecnologia dell’identificazione a radio frequenza (RFID), essi
elaborano automaticamente dei dati quando vengono avvicinati a
“lettori” che li attivano, ne captano il segnale radio e procedono
ad uno scambio reciproco di dati. Si trovano nelle carte magnetiche che
utilizziamo per accedere al luogo di lavoro e per pagare i pedaggi delle
autostrade. La Commissione europea ha adottato oggi una serie di raccomandazioni
dirette a garantire che chiunque partecipi alla progettazione o alla gestione di
tecnologie che prevedono l’uso di chip intelligenti rispetti il diritto
fondamentale di ogni individuo alla privacy e alla protezione dei dati
personali, previsto dalla Carta
dei diritti fondamentali dell’Unione europea, proclamata il 14
dicembre 2007.
“Tecnologia promettente per il futuro i chip intelligenti possono
semplificare la vita in mille modi. Stiamo parlando di oggetti che utilizziamo
ogni giorno e che improvvisamente diventano intelligenti attraverso la
connessione ad una rete e lo scambio di informazioni. Basta pensare ai
frigoriferi intelligenti che ci informano che il latte è scaduto o alle
confezioni di prodotti alimentari che avvertono i genitori sul rischio di
allergie,” ha dichiarato Viviane Reding, Commissario UE responsabile della
Società dell’informazione e dei media. “È evidente il
potenziale economico presente nell’utilizzo di piccoli chip intelligenti
che permettono agli oggetti di comunicare fra loro. I cittadini europei,
però, non devono lasciarsi cogliere impreparati dalla nuova tecnologia.
È per questo motivo che oggi, la Commissione, ha rivolto forti
raccomandazioni all’industria. I consumatori europei devono avere la
certezza che, anche se vengono utilizzati i loro dati personali, la loro privacy
non potrà essere violata anche in un contesto tecnologico in costante
trasformazione. La Commissione vuole quindi che la tecnologia RFID permetta ai
consumatori di esercitare un controllo sulla sicurezza dei loro dati, il che
costituisce il modo migliore per garantirne il successo sotto il profilo
economico. Va ricordato infine che la quota dell’Europa sul mercato
mondiale dei chip intelligenti raggiungerà il 35% nei prossimi otto
anni.”
I chip intelligenti, o etichette radio, possono, ed è quanto avviene
già adesso, avere un impatto enorme sulle attività di
un’impresa, sui servizi pubblici e i prodotti di consumo, da una maggiore
efficienza del riciclaggio o dei prodotti sanitari al minor tempo speso ai
caselli dei pedaggi o nell’attesa del bagaglio negli aeroporti. Per essere
certa che l’Europa sia pronta a questi cambiamenti, la Commissione ha
stabilito oggi i seguenti principi sulla protezione della privacy e dei dati
personali in occasione del loro utilizzo.I consumatori devono sapere se i prodotti che essi acquistano nei negozi
contengono o no chip intelligenti. Quando i consumatori acquistano prodotti che
contengono chip intelligenti, questi ultimi devono essere disattivati
automaticamente, immediatamente e gratuitamente nel punto di vendita, a meno che
il consumatore chieda esplicitamente di mantenere il chip in funzione. Possono
essere concesse delle deroghe, ad esempio per evitare di imporre un onere
inutile ai dettaglianti, ma solo dopo aver proceduto ad una valutazione
dell’impatto del chip sulla privacy.
Le imprese o le autorità pubbliche che utilizzano chip intelligenti
devono informare in modo semplice e chiaro i consumatori in modo che
quest’ultimi possano rendersi conto se i loro dati personali verranno
utilizzati, che tipo di dati verrà raccolto (ad esempio nome, indirizzo o
data di nascita) e a che scopo. Devono inoltre predisporre una etichettatura
chiara che identifichi i dispositivi che “leggono” le informazioni
immagazzinate nei chip intelligenti e mettere a disposizione dei cittadini dei
centri dove poter ottenere maggiori informazioni.
Le associazioni e le organizzazioni di dettaglianti devono sensibilizzare i
consumatori sui prodotti che contengono chip intelligenti attraverso un simbolo
comune europeo che segnali la presenza di un chip intelligente in un
prodotto.
Le imprese e le autorità pubbliche devono effettuare valutazioni di
impatto sulla protezione dei dati e la privacy prima di utilizzare chip
intelligenti. Tali valutazioni, effettuate sotto la vigilanza delle
autorità nazionali per la protezione dei dati, devono assicurare che i dati
personali siano sicuri e ben protetti.Nel 2008, in tutto il mondo,
sono state vendute 2,2 miliardi di etichette RFID, come quelle utilizzate nei
caselli per i pedaggi o per identificare i container da trasporto, circa un
terzo delle quali in Europa. Si stima che il valore di mercato mondiale delle
etichette RFID nel 2008 fosse di 4 miliardi di euro e che sia destinato a
crescere a circa 20 miliardi di euro entro il 2018.
Contesto:
Nel 2006, la Commissione europea ha avviato una consultazione pubblica (IP/06/289)
sullo sviluppo e l’uso dei chip intelligenti (o tecnologie di
identificazione a radiofrequenza). Su questa base, nel marzo 2007, essa ha
adottato una comunicazione (IP/07/332)
che segnalava come il pubblico attendesse ulteriori iniziative sotto il profilo
della privacy e della protezione dei dati. La raccomandazione odierna, che
è stata elaborata consultando tutti i soggetti interessati, incluse le
industrie fornitrici e utilizzatrici, gli organismi di standardizzazione, le
organizzazioni dei consumatori, le associazioni della società civile e i
sindacati, risponde a queste aspettative e mira a creare delle condizioni di
parità per l’industria europea nel rispetto della privacy dei singoli
cittadini. Gli Stati membri dispongono ora di due anni per informare la
Commissione delle misure che intendono adottare per garantire il rispetto degli
obiettivi della raccomandazione. Entro tre anni la Commissione presenterà
una relazione sull’attuazione della raccomandazione, accompagnata da
un’analisi dell’impatto che essa ha avuto sulle imprese e le
autorità pubbliche che utilizzano chip intelligenti nonché sui
cittadini.
Il testo della raccomandazione può essere consultato al seguente
indirizzo:
http://ec.europa.eu/information_society/policy/rfid/index_en.htmMEMO/09/232
IP/09/774
Bruxelles, 14 maggio 2009Telecomunicazioni: Italia invitata a
conformarsi alla sentenza della Corte di giustizia europea sulla localizzazione
delle chiamate al 112In Italia i servizi di soccorso continuano a non
disporre delle informazioni che permettono di identificare il luogo da cui
provengono le chiamate al 112 effettuate a partire da telefoni cellulari,
contrariamente a quanto prevede la normativa comunitaria e nonostante la
sentenza della Corte di giustizia del gennaio scorso. La Commissione europea ha
deciso oggi di inviare all’Italia una lettera di costituzione in mora
invitandola a conformarsi alla sentenza della Corte e a rendere disponibili ai
servizi di soccorso le informazioni sull’ubicazione del chiamante per
tutte le chiamate al 112. L’Italia rischia una multa se il caso dovesse
approdare di nuovo dinanzi alla Corte.
“Per un funzionamento efficace del numero unico europeo di emergenza
112 è fondamentale che i servizi di soccorso possano conoscere
l’ubicazione del chiamante”, ha affermato Viviane Reding,
Commissaria europea alle telecomunicazioni. “Nella maggior parte degli
Stati membri questo servizio è già operativo e non ci sono motivi per
cui l’Italia non possa metterlo a disposizione dei suoi cittadini. La
Commissione deve portare avanti il procedimento di infrazione contro
l’Italia, sia per garantire l’osservanza della sentenza della Corte
di giustizia sia perché la possibilità di conoscere l’ubicazione
esatta di chi chiama il 112 è uno strumento che può contribuire a
salvare vite umane in situazioni di emergenza.”
Il 15 gennaio 2009 la Corte di giustizia europea ha statuito che
l’Italia aveva omesso di mettere a disposizione delle autorità
responsabili dei servizi di soccorso le informazioni relative
all’ubicazione del chiamante per tutte le chiamate telefoniche
al 112. L’informazione sull’ubicazione del chiamante non è
ancora disponibile in tutta Italia per le chiamate al 112 effettuate da telefoni
cellulari: fa eccezione la provincia di Salerno. 
La Commissione prende atto delle misure adottate dalle autorità italiane
per garantire la disponibilità dell’informazione
sull’ubicazione del chiamante il 112, ma invita il governo italiano ad
accelerare la messa a disposizione di tale informazione per tutte le chiamate al
112 in tutto il territorio italiano. Qualora non si conformi entro due mesi a
questa richiesta, l’Italia corre il rischio di essere multata per mancato
rispetto della sentenza della Corte.
La trasmissione ai servizi di soccorso dell’informazione che permette
di localizzare chi chiama il 112 contribuisce alla sicurezza dei cittadini di
tutta Europa. I cittadini, italiani e europei, in viaggio per turismo o per
motivi professionali nel loro paese o in altri paesi dell’UE, devono poter
contare sulla capacità dei servizi di soccorso italiani di localizzarli
quando fanno una chiamata di emergenza e non sono in grado di precisare la
propria ubicazione per l’invio dei soccorsi.
Contesto
A norma della direttiva “servizio universale” (articolo 26) gli
Stati membri hanno l’obbligo di garantire il corretto funzionamento del
numero unico di emergenza europeo 112. Tale obbligo significa garantire che i
servizi di soccorso conoscano l’esatta ubicazione delle persone che
chiamano il numero di emergenza 112 da qualsiasi telefono.
La Commissione ha avviato procedimenti di infrazione nei confronti di 14
Stati membri a proposito dell’ubicazione delle persone che chiamano il
112. Undici casi sono stati archiviati dopo che gli Stati membri hanno posto
rimedio alla situazione e hanno reso pienamente disponibile l’informazione
sull’ubicazione del chiamante. Oltre all’Italia, la Corte di
giustizia europea ha statuito che anche la Lituania e i Paesi Bassi sono venuti
meno agli obblighi loro imposti dalla normativa comunitaria per quanto riguarda
l’ubicazione del chiamante il 112. I procedimenti per questi due paesi
sono tuttora pendenti.
In passato la Commissione aveva avviato procedimenti di infrazione anche nei
confronti di altri due Stati membri per indisponibilità del numero
d’emergenza europeo 112. L’ultimo caso, che riguardava la Bulgaria,
è stato chiuso il 29 gennaio di quest’anno e attualmente il 112
è attivo in tutta l’Unione europea (IP/08/1968).
Infine, nel settembre 2008 ha avviato un altro procedimento contro
l’Italia sul trattamento delle chiamate al 112 (IP/08/1342).
La Commissione europea ha deciso, in applicazione dell’articolo 228 del
trattato CE, di inviare una lettera di costituzione in mora in cui chiede
all’Italia di informarla dettagliatamente sui provvedimenti presi per
conformarsi alla sentenza della Corte del gennaio scorso. La Commissione, se
persiste l’inadempimento dell’Italia, trasmetterà al governo
italiano un parere motivato e in ultima istanza potrà chiedere alla Corte
di infliggere all’Italia il pagamento di una penale.
Un riepilogo dettagliato dei procedimenti di infrazione in materia di
telecomunicazioni è disponibile sul sito:
http://ec.europa.eu/information_society/policy/ecomm/implementation_enforcement/infringement/
IP/09/783
Bruxelles, 14 maggio 2009Consumatori: le linee aeree cominciano a
ripulire i siti web che vendono biglietti aereiI nuovi risultati UE pubblicati oggi mostrano un
"cambiamento decisivo" nei siti web che vendono biglietti aerei in Europa in
termini di conformità con le norme a tutela dei consumatori. I risultati
sono presentati in una relazione finale relativa ad un'importante azione durata
18 mesi portata avanti su scala comunitaria contro le pratiche sleali e le
pubblicità fuorvianti. Come risultato di un'operazione investigativa
comunitaria iniziata nel settembre 2007 insieme a 15 autorità nazionali
dell'UE e la Norvegia, sono stati corretti 115 siti web di linee aeree sui 137
esaminati. A seguito di ulteriori controlli della conformità con acquisti
effettuati da clienti civetta nel marzo 2009 presso 67 importanti linee aeree,
52 linee aeree hanno ottenuto un "parere positivo" e si sono impegnate a
mantenere gli stessi livelli o hanno reagito alla consultazione della
Commissione impegnandosi a risolvere le questioni in sospeso (si vedano gli
elenchi più sotto). La valutazione dello stato di salute dei siti web
controllati era basata su un elenco di 14 punti precedentemente concordati con
gli operatori del trasporto aereo. La Commissione sta ora elaborando un accordo
comune al trasporto aereo che crei condizioni di parità per le linee aeree
in tutta Europa e mantenga i siti a un livello elevato.
Meglena Kuneva, commissario UE responsabile per i consumatori, ha affermato:
"Questa indagine su scala UE sulle linee aeree sta cambiando l'aspetto dei siti
web europei. Ma questo non basta, c'è ancora molto da fare. Ma questa prima
indagine paneuropea ha mostrato di essere efficace e di poter dare dei
risultati. La prossima fase sarà costituita da un accordo comune al
trasporto aereo mentre continueremo a controllare da vicino gli sviluppi nel
settore".
Il Vicepresidente Antonio Tajani, responsabile per i Trasporti, ha affermato
"L'applicazione di una totale trasparenza dei prezzi costituisce un obbligo
nell'ambito del regolamento relativo ai servizi aerei. Le linee aeree hanno il
dovere di imporre standard elevati nel settore dei servizi aerei; è nostra
responsabilità assicurare che tutte le parti in causa rispettino le stesse
regole. Questo riveste la massima importanza per il consumatore che desidera
comparare i prezzi tra le varie linee aeree e operare una scelta reale".
1.	Risultati dell'indagine sull'applicazione della normativa relativa ai
biglietti aerei del 2007
Misure di esecuzione sono state ora completate nell'85% dei casi. Dei
137 siti web esaminati, che rappresentano circa 80 società, 115 sono stati
ora corretti (si veda la tabella ricapitolativa nella MEMO/09/238
allegata che indica i dati relativi alle misure di esecuzione alla fine di marzo
2009.)
2.	Valutazione dello stato di salute delle linee aeree
La valutazione dello "stato di salute" destinata a controllare la situazione
generale nel settore delle vendite online dei biglietti aerei tiene conto anche
dell'entrata in vigore di due nuovi atti legislativi comunitari che rafforzano
la protezione dei consumatori dai primi controlli effettuati nel settembre 2007
(direttiva sulle pratiche commerciali sleali, regolamento sui servizi aerei).
Sulla base dell'elenco di 14 punti concordato con il settore delle linee aeree
(MEMO/09/238)
il controllo è stato effettuato per 7 siti web delle più importanti
linee aeree in tutti e 27 gli Stati membri, e riguarda 67 linee aeree e circa
339 milioni di passeggeri in totale. I risultati della consultazione effettuata
dalla Commissione in  base ai risultati dello studio, compresi gli impegni presi
dalle linee aeree, sono indicati qui di seguito (si veda la tabella
nell'allegato 1).
Fase successivaI risultati della valutazione sono stati trasmessi alle autorità
nazionali preposte all'applicazione della legislazione, per l'eventuale
seguito da dare
La Commissione sta lavorando con il settore delle linee aeree per
raggiungere un accordo comune per il mantenimento dei livelli, compreso
il monitoraggio effettuato da una terza parte indipendente
La Commissione presenterà nel giugno 2009, una comunicazione
sull'attuazione, per rafforzare il lavoro della rete delle autorità
nazionali preposte all'applicazione della legislazione dopo due anni di
attività (rete CPC).Antefatto:
Sito web http://ec.europa.eu/consumers/enforcement/sweep/index_en.htm
Allegato 1
Tabella dei risultati della consultazione delle linee aeree della
Commissione basati sulla valutazione dello "stato di
salute"[1]. 
Linee aeree che rispettano tutti gli standard della valutazione e che si
impegnano a mantenere i loro siti web a tale livelloAir MaltaBlue1bmibmibabyEstonian AirFinnairIberiaMalmö AviationSASSata Air AçoresSata InternationalSpanairTAPTaromTUIflyVirgin AtlanticLinee aeree che forniscono l'assicurazione che i punti sollevati dalla
valutazione sono stati già risolti o saranno risolti a breve termine per
garantire che i livelli fissati siano rispettati pienamente.Adria AirwaysAegean AirlinesAer ArannAer LingusAir BerlinAir EuropaAir OneAlitaliaAustrian AirlinesBinter CanariasBlue AirBrussels AirlinesBulgaria AirCarpatairCimber SterlingCondorCyprus AirwaysCyprus Turkish AirlinesCzech AirlinesDelta Air LinesEasyJetFinncomm AirlinesFlybeLOTLufthansaLuxairMalév Hungarian AirlinesMeridiana AirNorwegian Air ShuttlePegasus AirlinesRyanairSkywaysSwisstransavia.comVLM AirlinesWizz Air[1] La valutazione dello
"stato di salute" è un'indagine esplorativa per esaminare la situazione
generale nel settore delle linee aeree. I suoi risultati hanno dato origine a
un'iniziativa politica della Commissione per migliorare la conformità dei
punti che figurano nell'elenco. Tali risultati e le azioni messe in atto dalla
Commissione non costituiscono un'ipotesi di violazione. Solo gli organismi di
controllo nazionali possono formalmente condurre indagini su eventuali
violazioni.
IP/09/792
Bruxelles, 15 maggio 2009Gli Stati membri dell'UE celebrano la
Giornata europea del mare a Roma dal 18 al 20 maggioIl mare ha sempre svolto un ruolo fondamentale
nella prosperità dell'Europa. Il litorale del nostro continente si estende
per quasi 70 000 km e 22 dei 27 Stati membri dell'Unione europea sono
paesi costieri o insulari. Nelle nostre regioni marittime vive il 40% della
nostra popolazione, si genera il 40% della nostra produzione economica e
lavorano circa 5 milioni di persone. Per tutti questi motivi l'UE celebra il 20
maggio la "Giornata europea del mare". Quest'anno, in collaborazione con il
governo italiano, la Commissione organizza una conferenza di tre giorni a Roma
dal 18 al 20 maggio. Questo importante evento riunirà le parti interessate,
le amministrazioni e altri attori dell'Unione europea e quest'anno anche alcuni
paesi terzi, in particolare della regione del Mediterraneo, per discutere le
sfide globali che l'Europa marittima si trova oggi ad affrontare. La Giornata
europea del mare è una delle iniziative principali della politica marittima
integrata dell'UE, avviata nel 2007.
"Il 20 maggio celebriamo a Roma la Giornata europea del mare di quest'anno"
ha dichiarato il presidente della Commissione europea José Manuel Barroso.
"I cittadini europei sono sempre più consapevoli dell'importanza del nostro
patrimonio marittimo comune e del suo futuro. La nostra politica marittima
integrata riflette una visione chiara del modo in cui dobbiamo trattare le
questioni della prosperità, della sostenibilità e della sicurezza
marittime ed è strettamente connessa alla lotta al cambiamento climatico e
al recupero della competitività economica dell'Europa."
Secondo Joe Borg, commissario europeo responsabile per la pesca e gli affari
marittimi, "la politica marittima integrata dell'UE pone i settori marittimi e
le regioni costiere, che sono tradizionalmente periferici, al centro di una
nuova politica, dinamica e inclusiva, a favore della crescita e dell'occupazione
sostenibili. L'UE e i suoi Stati membri sono convinti che si debba tener conto
delle specificità di oceani, mari e coste in modo coordinato e coerente. A
Roma istituzioni e parti interessate discuteranno nuovi approcci per garantire
una gestione sostenibile dei nostri oceani, dei nostri mari e delle nostre
regioni costiere nel quadro di una strategia integrata globale."
Parteciperanno alla conferenza delle parti interessate alla Giornata europea
del mare che si svolgerà a Roma rappresentanti del settore imprenditoriale
e della società civile, responsabili politici e giornalisti di tutta l'UE e
di alcuni paesi terzi per discutere un ampio ventaglio di politiche e pratiche,
come la governance marittima integrata, le tecnologie emergenti, la produzione
di energia, la pianificazione dello spazio marittimo, i sistemi di sorveglianza
dei mari, il turismo costiero sostenibile, la riforma della politica comune
della pesca e altro ancora. Le opinioni espresse alla conferenza contribuiranno
all'elaborazione futura della politica marittima integrata dell'UE.
Sempre a Roma, prima e dopo la conferenza, le organizzazioni delle parti
interessate terranno seminari e presentazioni su temi correlati al programma
della conferenza. Oltre alla conferenza centrale di Roma, una quarantina di
eventi avrà luogo in diversi Stati membri dell'Unione europea. Questi
eventi locali spaziano dalle conferenze o seminari alle "giornate porte aperte"
nei porti e alle iniziative per la salvaguardia dell'ambiente.
Il programma della conferenza di Roma prevede discorsi del Primo ministro
Silvio Berlusconi, della presidenza ceca dell'Unione europea, del presidente
della Commissione europea José Manuel Barroso e del vicepresidente del
Parlamento europeo Rodi Kratsa-Tsagaropoulou. Ospiti della conferenza saranno il
commissario europeo responsabile per la pesca e gli affari marittimi Joe Borg e
il ministro delle infrastrutture e dei trasporti Altero Matteoli.
Interverrà anche il ministro degli affari esteri Franco Frattini. La
Commissione europea sarà inoltre rappresentata dal vicepresidente
responsabile per l'industria e le imprese, Günter Verheugen, e dal
vicepresidente responsabile per i trasporti, Antonio Tajani. Una serie di tavole
rotonde farà il punto sui progressi raggiunti dalla politica marittima
integrata dal suo avvio e discuterà le prospettive future.
Da quando, nell'ottobre 2007, la Commissione europea ha presentato una
proposta di politica marittima integrata, che ha ricevuto l'avallo dei capi di
Stato e di governo nel dicembre 2007, sono stati registrati progressi concreti
nella messa a punto di un quadro coerente per promuovere sinergie e risolvere
potenziali conflitti tra vari settori attinenti alle politiche marittime. In
linea con il piano d'azione pubblicato nell'ottobre 2007 la Commissione ha
già presentato un pacchetto di proposte volte, ad esempio, a potenziare la
ricerca marittima e a sviluppare i porti dell'UE, a promuovere la pianificazione
dello spazio marittimo e uno spazio di trasporto marittimo senza barriere e a
favorire la produzione di energia eolica offshore. Altre proposte riguardano
strategie di adattamento al cambiamento climatico, di sostegno ai lavoratori del
settore del trasporto marittimo o di elaborazione di orientamenti per una
governance marittima integrata. Nel settore della pesca la Commissione ha
presentato una nuova normativa sulla lotta alla pesca illegale e sul
miglioramento del controllo e dell'esecuzione e ha inoltre avviato una vasta
consultazione a livello europeo su una riforma radicale della politica comune
della pesca.
Link utili
Giornata del mare: http://ec.europa.eu/maritimeday
Eventi collaterali organizzati a Roma dalle parti interessate: 
http://ec.europa.eu/maritimeaffairs/maritimeday/side_events_en.html
Eventi organizzati negli Stati membri dalle parti interessate: 
http://ec.europa.eu/maritimeaffairs/maritimeday/events_in_member_states_en.html
Dichiarazione tripartita del maggio 2008: 
http://ec.europa.eu/maritimeaffairs/pdf/maritime_policy_action/20080520_original-signatures-declaratio_en.pdf
MEMO/09/240
IP/09/800
Bruxelles, 18 maggio 2009Il vostro voto è fondamentale, fate
sentire la vostra voceTra il 4 e il 7 giugno prossimi, 375 milioni di
cittadini di 27 paesi, da Helsinki a Lisbona, da Dublino a Vilnius, saranno
chiamati alle urne per eleggere il Parlamento europeo. In un messaggio video
disponibile sul suo sito Internet, il presidente della Commissione europea
José Manuel Barroso invita i cittadini ad andare alle urne per far sentire
la loro voce.
“Il vostro voto è fondamentale, perché la vostra scelta
contribuirà a delineare l'azione dell'Unione europea nel corso dei prossimi
cinque anni”, dichiara il presidente Barroso in questo video,
accessibile sul suo sito Internet al seguente indirizzo:
http://ec.europa.eu/commission_barroso/president/multimedia/vlog/index_en.htm
Il video è disponibile in 6 lingue (inglese, francese, tedesco,
spagnolo, portoghese e italiano) sul suo sito Internet e sul portale audiovisivo
della Commissione europea. La versione scritta della dichiarazione è
inoltre accessibile nelle altre 17 lingue dell’UE.
Come sottolineato dal presidente, la Commissione europea prende l'iniziativa
politica e formula le proposte necessarie per offrire ai cittadini risultati
concreti, ma “è il Parlamento europeo a fare le leggi, unitamente ai
governi nazionali, ed è dinanzi al Parlamento europeo che le altre
istituzioni europee sono chiamate a render conto.”
"Dovete scegliere membri del Parlamento che rispecchino il vostro modo di
vedere su come affrontare le sfide che ci attendono”, conclude il
presidente Barroso, “perché l'operato dell'Europa inciderà sul
vostro futuro e sulla vostra vita quotidiana”.
IP/09/ 840   Bruxelles, 28 maggio 2009 Programmi e film europei occupano tre quarti della fascia oraria di maggiore ascolto  Film e programmi televisivi “made in Europe” continuano ad attirare i telespettatori europei. Da uno studio indipendente, realizzato per conto della Commissione europea e pubblicato oggi, risulta che le opere prodotte in Europa occupano circa tre quarti della fascia oraria di maggiore ascolto delle emittenti europee. La presenza di opere europee nei nuovi media, come il video a richiesta (video on demand), è incoraggiante ma occorre sottoporre ad una rigorosa verifica la sua conformità alle nuove norme audiovisive europee. Queste norme, destinate a garantire la diffusione delle opere europee, sono state completate nel 2007 con misure specifiche per i nuovi media che tutti gli Stati membri dovranno applicare entro il dicembre 2009 (   IP/08/2032   ).  “ Mi rallegro dell’interesse dei telespettatori per le opere europee. Ciò dimostra che la diversità europea, promossa dalla politica audiovisiva dell’UE, è un valore condiviso da gran parte dei cittadini europei ” ha dichiarato Jacques Barrot, vicepresidente della Commissione europea e attualmente anche commissario responsabile di società dell’informazione e media. “Tuttavia sono convinto che ci sia modo di fare meglio e di aumentare ulteriormente la diffusione delle nostre opere. In particolare è necessario utilizzare il potenziale dei servizi a richiesta per promuovere contenuti locali ed europei nell’intera Europa, favorendo così diversità culturale e produzione indipendente.”  Lo studio oggi pubblicato misura per la prima volta il tempo che i telespettatori dedicano all’ascolto di programmi europei. Gli studi precedenti misuravano soltanto la quota ad essi riservata nel palinsesto. Da tale studio risulta che programmi e film europei e indipendenti sono assai popolari. Nel 2007, programmi e film europei hanno rappresentato il 74% del tempo di ascolto , il 75,5% nella fascia oraria dalle 18 alle 23, e i telespettatori dell’UE hanno dedicato il 33,4% del loro tempo di ascolto a produzioni europee indipendenti.  La maggior parte dei servizi di video a richiesta delle reti televisive offre quasi soltanto contenuti europei: oltre il 90% dei canali televisivi interrogati indicano che una quota superiore al 75% dei rispettivi cataloghi a richiesta è europea. I servizi indipendenti di video a richiesta promuovono invece in misura assai inferiore le produzioni europee: in effetti il 25% dichiara di proporre meno del 25% di tempo di ascolto europeo nel proprio catalogo. È pertanto importante sorvegliare lo sviluppo delle offerte di video a richiesta nell’UE per sostenere la promozione di un contenuto culturalmente diversificato.  Lo studio, basato su un campione rappresentativo dei canali televisivi e dei servizi associati nell ’intera l’Europa, è stato condotto per conto della Commissione europea allo scopo di analizzare la promozione delle opere europee da parte delle reti televisive e dei servizi a richiesta, in 30 paesi, come previsto dalle norme audiovisive europee (   MEMO/08/803   ). Lo studio propone inoltre metodi per valutare la presenza di contenuti europei e gli investimenti in tali contenuti da parte dei servizi di video a richiesta. Infine esso incoraggia Stati membri e servizi a richiesta a definire orientamenti per misurare l’importanza del contenuto “made in Europe” nell’ambito dei servizi a richiesta. Contesto  A norma della direttiva “Televisione senza frontiere” del 1989, le emittenti televisive europee devono dedicare la maggior parte del rispettivo tempo di programmazione a opere europee e almeno il 10% di questo tempo o dei bilanci per la programmazione a produzioni europee indipendenti. Nel 2007, la portata di questa direttiva è stata estesa ai servizi a richiesta con la direttiva “Servizi di media audiovisivi”. Come previsto dalla nuova direttiva, gli Stati membri verificano che i fornitori di servizi di media audiovisivi a richiesta favoriscano, ove possibile e con mezzi adeguati, la produzione di opere europee e l’accesso a tali opere. Diversi strumenti possono concorrere a tale finalità, in particolare la realizzazione di investimenti nella produzione e l’acquisto di diritti sulle opere europee o anche la definizione di una quota adeguata o preponderante di tali opere nei cataloghi di video a richiesta (   MEMO/08/803   ).  Lo studio indipendente oggi pubblicato apporta una dimensione esterna alla relazione biennale che la Commissione elabora sul rispetto di tali obblighi da parte degli Stati membri, sulla base delle informazioni da questi trasmesse. Tale studio è stato realizzato per conto della Commissione da Attentional Limited, Oliver &amp; Ohlbaum Associés, Ramboll Management e Headway International. L’ultima relazione della Commissione, relativa al periodo 2005-2006, è stata pubblicata nel luglio 2008 (   IP/08/1207   ). La prossima relazione per il biennio 2007-2008 sarà pubblicata nel 2010.  Lo studio è disponibile sul seguente sito internet:    http://ec.europa.eu/avpolicy/info_centre/library/studies/index_en.htm#eurworks    Annex:  Extracts from the study published today   1    full text:   http://ec.europa.eu/avpolicy/info_centre/library/studies/index_en.htm#eurworks   Channels still standing below the 50% European works requirement  Figures and graphics available in PDF and WORD PROCESSED   Sanctions in the Member States for non-compliance with 50% European works requirement  Figures and graphics available in PDF and WORD PROCESSED    Channel programme spend allocation (2007)   Figures and graphics available in PDF and WORD PROCESSED    Source of acquired programmes  Figures and graphics available in PDF and WORD PROCESSED    European formats broadcast in the United States   Figures and graphics available in PDF and WORD PROCESSED   Types of programming offered on the broadcasters' on-demand services (2007)  Figures and graphics available in PDF and WORD PROCESSED   Video on demand services across the EU Member States  Figures and graphics available in PDF and WORD PROCESSED     1 :  The views expressed in the study are those of the authors. The report does not necessarily reflect the views of the European Commission, nor does the European Commission accept responsibility for the accuracy of the information contained herein.
IP/ 09/842    Bruxelles, 28 maggio 2009  Agroalimentare: la Commissione propone iniziative per ottimizzare l’efficacia dei sistemi di commercializzazione e di qualità È necessario attuare iniziative intese a migliorare la comunicazione sulla qualità dei prodotti agricoli e che aiutino a ristabilire un collegamento tra agricoltori e consumatori. Inoltre i sistemi di etichettatura in materia di qualità devono essere più facili da utilizzare e da capire per i cittadini e occorre dare maggiore coerenza alla politica comunitaria in tale ambito. Sono queste le principali raccomandazioni contenute in una comunicazione della Commissione europea sulla politica di qualità dei prodotti agricoli, adottata in data odierna. Gli agricoltori europei rispettano alcuni dei requisiti di produzione più rigorosi del mondo per quanto riguarda la tutela dell’ambiente, il benessere degli animali nonché l’uso di antiparassitari e di medicinali veterinari. Oltre a ciò, utilizzano la competenza e la perizia di cui dispongono per dare ai prodotti qualità specifiche che ne aumentano il valore. Ma gli agricoltori ottengono la giusta ricompensa per il loro lavoro? I consumatori ricevono informazioni accurate sulle caratteristiche dei prodotti e sulle modalità di produzione? “Il settore agroalimentare dell’UE ha una meritata reputazione di elevata qualità grazie a decenni, se non secoli, di impegno per l’eccellenza,” ha osservato Mariann Fischer Boel, commissario responsabile di Agricoltura e sviluppo rurale. “I nostri agricoltori devono utilizzare questa reputazione per rafforzare la loro competitività e devono informare più efficacemente i consumatori sulle qualità dei loro prodotti. L’UE è disposta ad aiutarli in tale iniziativa. Questa occasione va colta anche per dare maggiore coerenza e semplicità ai nostri diversi sistemi di etichettatura e di certificazione.” Nella comunicazione la Commissione propone in particolare di:   estendere l’etichettatura che identifica il luogo in cui è stato ottenuto il prodotto agricolo;   esaminare l’opportunità di introdurre specifici termini riservati facoltativi per “prodotto di montagna” e “prodotto tradizionale”. Quest’ultimo potrebbe sostituire l’attuale regime delle “specialità tradizionali garantite”;   istituire un unico registro per tutte le indicazioni geografiche (per i vini, le bevande alcoliche e i prodotti agricoli e alimentari), preservando la specificità di ciascun regime;   migliorare il mercato unico per i prodotti interessati da sistemi di etichettatura, in particolare per i prodotti biologici;   aumentare a livello internazionale la tutela delle indicazioni geografiche e contribuire allo sviluppo di disposizioni internazionali per le norme di commercializzazione e i prodotti biologici;   elaborare orientamenti in materia di “buone pratiche” per i sistemi di certificazione privati, al fine di ridurre la potenziale confusione dei consumatori e gli oneri amministrativi per gli agricoltori.   Contesto  La comunicazione è stata elaborata sulla base dei 560 contributi ricevuti dall’ottobre 2008 in risposta al Libro verde della Commissione sulla qualità dei prodotti agricoli e dei risultati della conferenza ad alto livello sulla politica di qualità dei prodotti agricoli organizzata dalla presidenza ceca nel mese di marzo 2009.  Norme di commercializzazione e direttive nel settore agricolo sono fondamentali per un commercio equo e per evitare che i consumatori siano indotti in errore sulle qualità del prodotto. Tali disposizioni stabiliscono l’identità di base del prodotto (cosa può essere chiamato “burro”‘?), la classificazione del prodotto (qual è il tenore minimo di materia grassa del “latte parzialmente scremato”?), la definizione di termini “riservati” che aggiungono valore (a quale olio d’oliva è riservata la dicitura “spremitura a freddo”?) e i requisiti per l’indicazione dell’origine o del luogo di produzione.  I regimi di indicazioni geografiche sostengono la produzione agricola di elevata qualità, tutelano da usi impropri e da imitazioni le denominazioni dei prodotti di pregio e aiutano i consumatori fornendo informazioni sulle caratteristiche specifiche dei prodotti. Sono stati registrati circa 3000 nomi di vini, bevande alcoliche e prodotti agricoli e alimentari.  Il regime per le STG (specialità tradizionali garantite) sottolinea il carattere tradizionale con riguardo alla composizione o ai mezzi di produzione. Soltanto 20 denominazioni sono state registrate nell’ambito del regime in vigore.  Agricoltura biologica : la Commissione desidera eliminare gli ostacoli agli scambi nel mercato unico rappresentati da norme nazionali divergenti. Un contributo in tal senso verrà anche dal nuovo logo per i prodotti biologici in corso di elaborazione (cfr.   IP/09/640   ), che dal 1° luglio 2010 sarà obbligatoriamente apposto sui prodotti dell’UE.  Sistemi di certificazione : i sistemi di certificazione privati e nazionali garantiscono il rispetto di talune caratteristiche del prodotto, o del relativo metodo di produzione, indicate nel disciplinare. Esistono alcuni problemi (come minacce al mercato unico, potenziale confusione dei consumatori e duplicazione dei regimi) ma gli operatori interessati stanno adottando misure per risolverli e pertanto la Commissione non ritiene al momento necessario un intervento legislativo.   http://ec.europa.eu/agriculture/quality/policy/communication_en.htm
IP/09/859 Bruxelles, 3 giugno 2009 Un "impegno comune per l'occupazione": la Commissione avvia una nuova strategia per fronteggiare l'impatto occupazionale della crisi L'UE metterà a disposizione 19 miliardi di euro dei finanziamenti pianificati del Fondo sociale europeo a sostegno delle persone colpite dalla crisi economica. L'UE anticiperà inoltre gli stanziamenti e per il periodo 2009-2010 non sarà necessario il cofinanziamento da parte degli Stati membri. Insieme al Gruppo Banca europea per gli investimenti e ad altri partner, l'UE istituirà un nuovo sistema di erogazione di prestiti per concedere microcrediti ai soggetti che solitamente incontrano difficoltà ad ottenere i finanziamenti necessari ad avviare un'attività o una microimpresa. Questo"impegno comune dell'UE per l'occupazione" delinea priorità e azioni chiave per sostenere l'occupazione e aiutare i cittadini in difficoltà preparando allo stesso tempo il terreno alla ripresa. L'obiettivo è quello di stabilire una collaborazione tra tutte le parti interessate, i sindacati e le organizzazioni dei datori di lavoro, gli Stati membri e l'UE al fine di conseguire i risultati auspicati. Le proposte saranno presentate, per accordo, ai capi di Stato e di governo dell'UE riuniti in sede di Consiglio europeo il 18 e 19 giugno. "L'UE ha preso rapidi provvedimenti per rispondere alla crisi finanziaria ed economica e alle relative ripercussioni sociali. Oggi la Commissione compie un ulteriore passo in direzione di un impegno comune e di un'azione coordinata di UE, Stati membri e parti sociali volti a mantenere e creare posti di lavoro", ha affermato il presidente Barroso. "Ad esempio, grazie al Fondo Sociale Europeo stiamo accelerando lo stanziamento di miliardi di euro a titolo di sostegno comunitario a programmi di riqualificazione, che ogni anno aiutano già oltre 9 milioni di disoccupati a trovare lavoro. Con la collaborazione di istituti finanziari internazionali e in particolare del Gruppo Banca europea per gli investimenti creeremo un nuovo servizio di microcrediti per un valore di 500 milioni di euro a sostegno degli imprenditori. A livello nazionale intendiamo inoltre garantire un accesso all'apprendistato a 5 milioni di giovani cittadini europei. Mi appello al Consiglio europeo affinché approvi questo ambizioso progetto".   "L'attuale crisi ha avuto origine dal settore finanziario ma i suoi effetti si fanno sentire a tutti i livelli", ha aggiunto Vladimír Špidla, commissario europeo responsabile per l'occupazione. "Negli ultimi mesi abbiamo lavorato a stretto contatto con i governi nazionali, le organizzazioni sindacali e quelle dei datori di lavoro per definire le strategie meglio atte a contenere le ripercussioni sociali della crisi. È necessario concentrarsi in particolare sull'occupazione dei giovani, per evitare che essi perdano l'opportunità di accedere al mercato del lavoro. Questo "impegno comune per l'occupazione" rappresenta un'agenda forte, lungimirante e coordinata volta a combattere la disoccupazione, promuovere la creazione di posti di lavoro e spianare la strada a una ripresa sostenibile".    La Commissione delinea tre priorità chiave: sostenere l'occupazione, creare posti di lavoro e promuovere la mobilità; migliorare le qualifiche e rispondere ai bisogni del mercato del lavoro; migliorare l'accesso all'occupazione. Tali priorità vanno considerate complementari ad altri provvedimenti attuali della Commissione volti a fronteggiare la crisi, tra cui le recenti proposte di supervisione finanziaria (cfr.   IP/09/836   ) e la proposta per un migliore impiego del Fondo europeo di adeguamento alla globalizzazione in periodi di crisi (cfr.   MEMO/09/221   ). Tali obiettivi sono inoltre in linea con le strategie dell'UE a più lungo termine per riformare i mercati del lavoro, tra cui la strategia di Lisbona. Particolare attenzione è dedicata ai giovani al fine di offrire loro la formazione e le opportunità di lavoro necessarie per evitare che quest'anno essi non abbiano accesso al mercato del lavoro a causa della crisi. La Commissione propone una serie di azioni, tra cui:    Accelerare lo stanziamento di 19 miliardi di euro dei finanziamenti programmati per aiutare i cittadini a mantenere il proprio posto di lavoro o a trovare una nuova occupazione tramite programmi di riqualificazione professionale, promuovendo l'imprenditorialità e migliorando i servizi di collocamento pubblici grazie al Fondo sociale europeo .  Per il periodo 2009-2010 la Commissione può rimborsare agli Stati membri il 100% delle spese dichiarate. Ciò significa che non sono necessari cofinanziamenti nazionali ad è quindi possibile accelerare la realizzazione di progetti a sostegno dei cittadini.    Riassegnare 100 milioni di euro dell'attuale bilancio comunitario, i quali, uniti ai finanziamenti degli istituti finanziari internazionali e in particolare del Gruppo Banca europea per gli investimenti, lieviteranno a oltre 500 milioni di euro da destinare alla creazione di un nuovo sistema di microcrediti dell'UE . Il microcredito permetterà di avviare un'attività ai soggetti che rischiano di non ottenere fondi, ad esempio chi è stato recentemente disoccupato, e promuoverà l'occupazione nel settore delle microimprese colpite dalla stretta creditizia.    Garantire almeno 5 milioni di contratti di apprendistato in tutta l'UE ai giovani a rischio di disoccupazione e definire gli obiettivi per offrire ai giovani disoccupati tempestive opportunità di formazione o lavoro.    Sostenere programmi, anche grazie al FSE, per favorire l'occupazione attraverso formazione e lavoro a tempo parziale .    Garantire un aiuto immediato ai disoccupati, per evitare il protrarsi della loro condizione e l'obsolescenza delle pertinenti abilità professionali , ad esempio con proposte finalizzate ad offrire tempestive opportunità di formazione o lavoro a ciascun disoccupato: entro 1 mese per i giovani di età inferiore a 20 anni, entro 2 mesi per i giovani di età inferiore ai 25 anni ed entro 3 mesi per le persone di età superiore a 25 anni. Il FSE dovrebbe coadiuvare il conseguimento di questi obiettivi "nuovo inizio".    Aiutare i cittadini più svantaggiati a ritornare nel mondo del lavoro , ad esempio mediante una riduzione dei costi del lavoro extrasalariali, incentivi alle assunzioni e la promozione di opportunità di lavoro a bassa qualifica come i servizi alle famiglie e i servizi di assistenza.    Istituire un nuovo servizio online "match and map " per aiutare chi cerca lavoro a correlare le proprie abilità con le offerte di lavoro in tutta Europa, attraverso l'esistente portale europeo del lavoro EURES, e garantire ai disoccupati che cercano lavoro in un altro Stato membro il sussidio di disoccupazione a cui avrebbero diritto nel loro paese di residenza, per almeno 6 mesi.   Dedicare particolare attenzione alla riqualificazione professionale per meglio rispondere alle necessità del mercato del lavoro; parallelamente la Commissione procederà a un'analisi settoriale del mercato del lavoro comunitario attuale e futuro, tenendo anche conto delle qualifiche nel campo delle tecnologie pulite.    Fornire istruzioni pratiche per aiutare le imprese, i lavoratori e i loro rappresentanti a gestire meglio e in modo proattivo la ristrutturazione aziendale.    Predisporre una guida per la formazione nelle piccole imprese per aiutare le PMI a mantenere e a ottenere le abilità di cui necessitano.    La comunicazione presentata in data odierna è il risultato del recente vertice europeo sull'occupazione del 7 maggio (cfr.   IP/09/718   e   MEMO/09/223   ). Le proposte formulate dalla Commissione saranno sottoposte il 18 e 19 giugno al Consiglio europeo. In tale occasione la Commissione inviterà i capi di Stato e di governo a sottoscrivere questo "impegno comune per l'occupazione". La Commissione renderà noti gli sviluppi dell'impegno comune dell'UE e le relative implicazioni per la strategia di Lisbona per il periodo successivo al 2010 in tempo utile per il Consiglio europeo di primavera del 2010.  Si veda anche il   MEMO/09/259   Per ulteriori informazioni Un impegno comune per l'occupazione (Parte 1: Comunicazione della Commissione e Parte 2: Allegati)   http://ec.europa.eu/social/main.jsp?langId=en&amp;catId=89&amp;newsId=514&amp;furtherNews=yes   Sito Web del presidente Barroso sulla crisi:    http://ec.europa.eu/commission_barroso/president/focus/credit_crunch/index_en.htm    Sito Web sull'impatto sociale della crisi:    http://ec.europa.eu/social/main.jsp?langId=en&amp;catId=736
IP /09/863   Bru xelles, 3 giugno 2009   Aiuti di Stato : la Commissione adotta gli orientamenti relativi agli aiuti alla formazione e ai lavoratori svantaggiati e disabili   La Commissione europea ha adottato due documenti di orientamento che stabiliscono i criteri per la valutazione approfondita di un numero considerevole di aiuti alla formazione e ai lavoratori svantaggiati e disabili. Gli orientamenti indicano i tipi di informazioni di cui la Commissione ha bisogno per procedere alla valutazione e la metodologia applicata, che si basa sul confronto tra effetti positivi ed effetti negativi degli aiuti. I criteri sono conformi al sofisticato approccio economico che la Commissione applica all’analisi degli aiuti di Stato, che si fonda sui principi contenuti nel piano d’azione sugli aiuti di Stato (cfr.   IP/05/680   e   MEMO/05/195   ). Tali criteri testimoniano dell’impegno della Commissione a favore della chiarificazione e della semplificazione delle regole sugli aiuti di Stato.  Il Commissario responsabile della Concorrenza Neelie Kroes ha affermato che “i documenti di orientamento rappresentano un’iniziativa utile e pratica che aiuta le autorità pubbliche e le imprese a individuare il modo migliore di ottenere un’approvazione rapida degli aiuti alla formazione e ai lavoratori svantaggiati e disabili e costituiscono un’ulteriore esempio di attuazione del nostro approccio economico alla valutazione degli aiuti di Stato, previsto dal piano d’azione sugli aiuti di Stato della Commissione del 2005. Gli orientamenti vanno inoltre ad integrare la comunicazione della Commissione al Consiglio europeo sull’impegno comune per l’occupazione”.  Il regolamento generale di esenzione per categoria adottato di recente (cfr.   IP/08/1110   e   MEMO/08/482   ) permette agli Stati membri di accordare un gran numero di misure di aiuto, inclusi gli aiuti alla formazione e gli aiuti destinati all’occupazione di lavoratori disabili e svantaggiati, senza che sia necessario notificarle preventivamente alla Commissione. Le singole misure di aiuto che prevedono importi ingenti possono però comportare rischi maggiori di distorsione della concorrenza. Per tali misure rimane necessaria la notifica e la Commissione può in questo modo verificare se gli aspetti positivi superano quelli negativi.  Il regolamento generale di esenzione per categoria fissa a 2 milioni di euro la soglia di notifica dei progetti di aiuti alla formazione. Per gli aiuti all’occupazione, la soglia è di 5 milioni di euro all’anno per impresa per l’occupazione di lavoratori svantaggiati e di 10 milioni di euro all’anno per impresa per l’occupazione di lavoratori disabili.  I documenti di orientamento sugli aiuti alla formazione e all’occupazione stabiliscono i criteri che utilizza la Commissione per valutare la compatibilità delle singole misure di aiuto notificate.  In partic olare, essi forniscono un orientamento riguardo al tipo di informazioni di cui la Commissione ha bisogno e alla metodologia di valutazione che essa adotta. I criteri si basano sui principi contenuti nel piano d’azione sugli aiuti di Stato della Commissione, in particolare sul metodo della valutazione comparata, che mette a confronto gli effetti positivi prodotti dall’aiuto e l’incidenza negativa che potrebbe esercitare un’eventuale distorsione della concorrenza. Su tale base, la Commissione realizza una valutazione completa degli aiuti, per stabilire se, complessivamente, essi possono essere approvati.  Per ulteriori dettagli, consultare anche   MEMO/09/260   .  Il testo integrale della comunicazione sarà disponibile al seguente indirizzo:    http://ec.europa.eu/comm/competition/state_aid/reform/reform.cfm
IP/09/ 880  Bruxelles, 8 giugno 2009  Il regolamento dell ’UE sul roaming supera l’ultimo ostacolo: il Consiglio spiana la strada per ridurre i prezzi del roaming a partire dal 1° luglio  Oggi i ministri dei 27 Stati membri dell ’UE hanno adottato formalmente le nuove regole sul roaming nell’UE proposte dalla Commissione europea a settembre dell’anno scorso (   IP/08/1386   ) e approvate dal Parlamento europeo ad aprile (   IP/09/620   ). Grazie a queste nuove regole le bollette telefoniche dei consumatori caleranno anche del 60% a partire dal 1° luglio, in tempo per le vacanze estive di quest’anno. In particolare, il nuovo regolamento sul roaming assicura che i consumatori non pagheranno più di 0,11 euro (IVA esclusa) per inviare SMS quando si trovano all’estero all’interno dell’UE. Inoltre, questa estate i consumatori potranno navigare su internet, scaricare film o mandare le foto delle vacanze con il cellulare senza la brutta sorpresa di bollette stratosferiche per aver usato il roaming. In base alle nuove regole gli operatori di telefonia mobile devono fatturare ai consumatori le chiamate effettuate in roaming al secondo invece che al minuto dopo i primi 30 secondi. In questo modo le bollette telefoniche dovrebbero calare anche del 24%. Le nuove norme comunitarie in materia di roaming, oggi approvate dal Consiglio dei ministri dell’UE, entreranno in vigore il 1° luglio in tutti i 27 Stati membri dell’UE.   “ Oggi il Consiglio dei ministri ha adottato all’unanimità le nuove regole sul roaming, che hanno così superato l’ultimo ostacolo procedurale e permetteranno di offrire diversi vantaggi ai consumatori a partire dal 1° luglio. Il Consiglio segue così l’esempio del Parlamento europeo, che ad aprile ha approvato le nuove regole con una schiacciante maggioranza. Questa è un’ottima notizia per i cittadini europei, che quest’estate potranno andare in vacanza e usare il roaming in tutta tranquillità e senza temere brutte sorprese quando arriverà la bolletta”, ha commentato Viviane Reding, commissaria responsabile delle telecomunicazioni che, dopo un’assenza electorale di tre settimane, oggi ha ripreso il lavoro alla Commissione europea.  Dopo l ’accordo politico concluso all’inizio dell’anno fra il Parlamento europeo e il Consiglio, nella sessione plenaria di aprile il Parlamento europeo ha approvato il regolamento (   IP/09/620   ) con una schiacciante maggioranza (646 voti favorevoli, 22 contrari e 9 astensioni).   Per accelerare l ’iter procedurale e garantire l’entrata in vigore delle nuove regole sul roaming prima delle vacanze estive, i ministri degli Stati membri hanno adottato il nuovo regolamento sul roaming in seno al Consiglio “Occupazione, politica sociale, salute e tutela dei consumatori”, tenutosi oggi, dopo che i ministri delle telecomunicazioni dei 27 Stati membri avevano dato il loro sostegno politico in via informale alla proposta della Commissione presentata a novembre dello scorso anno.  Con l ’adozione del regolamento da parte del Consiglio è iniziata l’ultima fase del processo di approvazione che consentirà al presidente del Parlamento europeo e alla presidenza del Consiglio di firmare formalmente il regolamento il 18 giugno.  Pochi giorni dopo il regolamento potrà essere pubblicato nella   Gazzetta ufficiale   dell’UE. Visto che le nuove regole sul roaming sono integrate in un regolamento dell’UE, entreranno immediatamente in vigore a partire dal 1° luglio 2009 in tutti i 27 Stati membri dell’UE. Contesto  Con le nuove regole sul roaming approvate oggi ufficialmente dal Consiglio:     il prezzo massimo che può essere addebitato ai consumatori per inviare un SMS dall’estero è limitato a 0,11 euro (IVA esclusa), rispetto agli 0,28 euro che si pagano oggi in media (i consumatori dei Paesi Bassi e del Portogallo pagano più di 0,35 euro per SMS inviato in roaming);    si riducono sostanzialmente i prezzi del roaming per i dati (il costo sostenuto per navigare su internet o scaricare film con un telefono cellulare all’estero) introducendo una tariffa massima all’ingrosso di 1 euro per megabyte scaricato , rispetto al prezzo medio UE di 1,68 euro per megabyte, con picchi registrati in Irlanda (6,82 euro), Grecia (5,30 euro) ed Estonia (5,10 euro). Il prezzo massimo scenderà a 0,80 euro nel 2010 e a 0,50 euro nel 2011 e dovrebbe agevolare ulteriori diminuzioni delle bollette;    i consumatori vengono protetti dalle “brutte sorprese” quando arriva la bolletta, visto che avranno la possibilità di scegliere un meccanismo di interruzione del servizio quando la fattura raggiunge 50 euro , a meno che non optino per un massimale superiore. Gli operatori avranno tempo fino a marzo 2010 per mettere in atto queste misure finalizzate a favorire la trasparenza;    i prezzi delle chiamate effettuate in roaming diminuiscono fortemente. Le tariffe massime, che oggi sono fissate rispettivamente a 0,46 e 0,22 euro per le chiamate effettuate e ricevute all’estero, scenderanno a 0,43 e 0,19 euro il 1° luglio 2009, a 0,39 e 0,15 euro il 1° luglio 2010 e a 0,35 e 0,11 euro entro il 1° luglio 2011 (tutti i prezzi si intendono al minuto e IVA esclusa);    è introdotto il principio della fatturazione al secondo dopo i primi 30 secondi per le chiamate effettuate in roaming e dopo il primo secondo per le chiamate ricevute all’estero. Con i metodi di fatturazione al minuto attualmente applicati i consumatori pagano circa il 20% in più rispetto alla durata effettiva delle telefonate effettuate o ricevute.    Si veda anche   MEMO/08/578
IP/ 09/891   Bruxelles, 9 giugno 2009   La c ommissaria Reding accoglie con soddisfazione la nuova Carta europea per la libertà di stampa   Oggi la c ommissaria Viviane Reding ha incontrato Hans-Ulrich J ö rges, caporedattore della rivista tedesca Stern e promotore della Carta europea per la libertà di stampa. Il 25 maggio 48 giornalisti europei di 19 paesi hanno firmato la Carta per proteggere la stampa dalle interferenze dei governi e assicurare l'accesso dei giornalisti alle fonti di informazione. Oggi il documento, che definisce i valori fondamentali che le autorità pubbliche dovrebbero rispettare nei rapporti con i giornalisti, è stato presentato e consegnato da Hans-Ulrich J ö rges alla commissaria Viviane Reding che ha accolto con soddisfazione l'adozione di questa prima Carta europea per la libertà di stampa da parte dei giornalisti.  " La Carta per la libertà di stampa - un'iniziativa della comunità dei giornalisti europei – riafferma con decisione alcuni valori fondamentali, quali il pluralismo dei mezzi di informazione e la libertà di espressione e di informazione, su cui si basano le tradizioni democratiche dell'Europa e che sono consacrati nei testi giuridici fondamentali. Inoltre ricorda che, per promuovere una vera libertà di stampa, le autorità pubbliche devono svolgere un ruolo preciso: devono essere pronte a proteggere la libertà di espressione e a favorirne lo sviluppo", ha dichiarato Viviane Reding, commissaria responsabile della società dell'informazione e dei media. "La Carta rappresenta quindi un importante passo avanti per rafforzare questi valori e diritti fondamentali, che i giornalisti possono invocare nei confronti dei governi o delle autorità pubbliche quando vedono la libertà del loro lavoro minacciata in modo ingiustificato".  Hans-Ulrich J ö rges, caporedattore della rivista tedesca Stern e promotore della Carta, ha aggiunto: "Siamo molto grati a Viviane Reding per aver garantito fin dall'inizio il suo sostegno incondizionato all'idea di una Carta europea per la libertà. Crediamo pertanto che la Commissione europea sarà la prima a rispettare questa Carta e a contribuire attivamente a farla rispettare in tutta l'Europa. Inoltre auspichiamo che il riconoscimento della Carta diventi un requisito nell'ambito dei negoziati per l'allargamento con i paesi candidati all'adesione all'UE. L'obiettivo principale della Carta è avere un'Europa unita anche nel settore del giornalismo e offrire a tutti i colleghi la possibilità di invocarne i principi in caso di violazioni della libertà di stampa".  I dieci articoli della Carta delineano i principi fondamentali che i governi devono rispettare nei rapporti con i giornalisti, fra cui il divieto della censura, la libertà di accesso alle fonti di informazione nazionali e straniere e la libertà di ottenere e diffondere le informazioni. La Carta sottolinea inoltre la protezione dei giornalisti dai tentativi di vigilanza e auspica un sistema giudiziario efficace per tutelare i diritti dei giornalisti (il testo completo della Carta è riportato in allegato). Finora la Carta, che può essere consultata online e firmata dai giornalisti interessati, è disponibile in otto lingue (croato, danese, francese, inglese, polacco, rumeno, russo e tedesco).  L 'idea di una Carta per la libertà di stampa è nata nel 2007 durante una riunione fra la commissaria Reding, Hans-Ulrich J ö rges e altri caporedattori di vari giornali europei (   IP/07/713   ). Dal 2005 si tengono annualmente dialoghi ad alto livello fra i rappresentanti della carta stampata e la Commissione su una serie di argomenti diversi (cfr. anche   IP/05/1164   ,   IP/06/1445   e   IP/08/1091   ), organizzati dalla   task force per i media della Commissione   , incaricata di analizzare tutto il materiale prodotto dalla Commissione per assicurare che le sue iniziative non danneggino intenzionalmente la libertà editoriale o commerciale della stampa. La Carta per la libertà di stampa è il risultato concreto delle discussioni fruttuose fra i vari mezzi di informazione e la Commissione europea.  La Carta europea per la libertà di stampa e l 'elenco dei firmatari possono essere consultati all'indirizzo seguente:   http://www.pressfreedom.eu    Annex European Charter on Freedom of the Press Article 1 Freedom of the press is essential to a democratic society. To uphold and protect it, and to respect its diversity and its political, social and cultural missions, is the mandate of all governments. Article 2 Censorship is impermissible. Independent journalism in all media is free of persecution and repression, without a guarantee of political or regulatory interference by government. Press and online media shall not be subject to state licensing. Article 3 The right of journalists and media to gather and disseminate information and opinions must not be threatened, restricted or made subject to punishment. Article 4 The protection of journalistic sources shall be strictly upheld. Surveillance of, electronic eavesdropping on or searches of newsrooms, private rooms or journalists’ computers with the aim of identifying sources of information or infringing on editorial confidentiality are unacceptable. Article 5 All states must ensure that the media have the full protection of the law and the authorities while carrying out their role. This applies in particular to defending journalists and their employees from harassment and/or physical attack. Threats to or violations of these rights must be carefully investigated and punished by the judiciary. Article 6 The economic livelihood of the media must not be endangered by the state or by state-controlled institutions. The threat of economic sanctions is also unacceptable. Private-sector companies must respect the journalistic freedom of the media. They shall neither exert pressure on journalistic content nor attempt to mix commercial content with journalistic content. Article 7 State or state-controlled institutions shall not hinder the freedom of access of the media and journalists to information. They have a duty to support them in their mandate to provide information. Article 8 Media and journalists have a right to unimpeded access to all news and information sources, including those from abroad. For their reporting, foreign journalists should be provided with visas, accreditation and other required documents without delay. Article 9 The public of any state shall be granted free access to all national and foreign media and sources of information. Article 10 The government shall not restrict entry into the profession of journalism.
IP/ 09/893   Bruxelles, 10 giugno 2009   La Commissione europea lancia una strategia per promuovere lo sviluppo della regione baltica   La Commissione europea ha presentato oggi la sua proposta in merito a una strategia UE per la regione del Mar Baltico. A cinque anni dall'allargamento la regione si trova ad affrontare con urgenza d elle sfide tra cui il deterioramento delle condizioni del Mar Baltico, carenze nei collegamenti dei trasporti, ostacoli agli scambi e problemi in relazione alle forniture energetiche. Queste problematiche sono state rese più acute dalla mancanza di un coordinamento efficace. La strategia, presentata da Danuta Hübner, Commissario responsabile per la politica regionale, intende soprattutto massimizzare le potenzialità di sviluppo degli Stati membri e delle regioni dell'area del Baltico in cui vivono circa 100 milioni di persone.  "La strategia UE per la regione del Mar Baltico è un elemento importante perché rappresenta un nuovo modo di lavorare assieme nell'Unione. Essa non implica nuovi regolamenti o nuove istituzioni, ma si basa piuttosto sulla volontà dei governi e dei cittadini degli Stati membri e delle regioni al fine di affrontare con carattere d'urgenza sfide comuni. La Commissione propone un ampio piano d'azione basato su una consultazione approfondita dei governi nazionali e regionali, delle aziende, delle ONG e del mondo accademico: l'UE è in una situazione ideale per coordinare i lavori che si dovranno fare per valorizzare al massimo le risorse disponibili al fine di salvare il Mar Baltico, promuovere gli scambi e migliorare la qualità della vita di tutti coloro che vivono nella regione", ha commentato il Commissario Hübner.  Qual è la posta in gioco ?   La regione baltica si trova ad affrontare diverse grandi sfide. La condizione del mare si sta deteriorando a causa dell'importante afflusso di nitrati e fosfati con conseguente rischio per la biodiversità. Si deve anche assicurare una migliore interconnessione tra le economie. Dalle statistiche emerge uno sbilanciamento degli scambi che vede favorito il commercio con i paesi limitrofi. La regione del Mar Baltico è anche svantaggiata a causa delle lunghe distanze, sia al suo interno che con il resto d'Europa: occorrono 36 ore di treno per raggiungere Tallinn partendo da Varsavia. Un'altra problematica è costituita dall'isolamento di Lituania, Lettonia ed Estonia in termini di forniture energetiche. Inoltre, con il crescente numero di petroliere che solcano il mare, il rischio di incidenti è sempre presente.  Che c'entra l'UE ?   Il Mar Baltico è circondato da otto Stati membri dell'UE e dalla Russia. In passato si sono prodotti molti piani d'azione e relazioni che però hanno avuto un effetto limitato. Si avverte fortemente la necessità di un migliore coordinamento dei diversi organismi coinvolti. Molt e delle attuali sfide interessano ambiti politici di competenza dell'UE. I programmi dei Fondi strutturali UE nella regione costituiscono una base per rafforzare la cooperazione.  La Commissione indirizza le sue proposte agli Stati membri ma riconosce anche che molte delle sfide possono essere affrontate soltanto mediante un'appropriata cooperazione con la Russia. La Commissione raccomanda di incoraggiare tale cooperazione facendo leva sulle iniziative esistenti, in particolare la "   Dimensione settentrionale   ", la politica comune di UE, Russia, Norvegia e Islanda.     Una strategia che è la prima nel suo genere  La strategia si configura in una comunicazione e in un piano d'azione comprendente 80 progetti di alto profilo, alcuni dei quali sono già stati avviati. I quattro grandi obiettivi della strategia intendono rendere questa parte d'Europa:    s ostenibile sul piano ambientale (ad esempio: trattamento delle acque di scarico);    p rospera (ad esempio: promozione dell'innovazione nelle piccole e medie imprese);    a ccessibile e attraente (ad esempio: miglioramento dei collegamenti dei trasporti);    s icura e senza rischi (ad esempio una migliore reazione in caso di incidenti).   È la prima volta che l'UE ha sviluppato una strategia così ampia a livello di una macroregione. Questa strategia potrebbe ispirare approcci analoghi in regioni come quella mediterranea o nel bacino del Danubio. In particolare essa costituisce un primo passo sulla via dell'attuazione regionale della politica marittima integrata dell'UE.  T ra il 2007 e il 2013 la regione del Mar Baltico beneficerà di più di 50 miliardi di euro a titolo di sostegno agli investimenti nell'ambito della politica di coesione e anche di altri finanziamenti UE, tra cui 27 miliardi di euro per migliorare l'accessibilità, circa 10 miliardi di euro per l'ambiente, 6,7 miliardi di euro per la competitività e 697 milioni di euro per la sicurezza e la prevenzione dei rischi.   E sempi di progetti     In tutti gli Stati membri dai detersivi verranno rimossi i fosfati per ridurre l'eutrofizzazione del mare.    Si realizzerà un "piano d'interconn essione del mercato energetico del Baltico" al fine di meglio collegare Lettonia, Lituania ed Estonia alle reti europee.     La linea ferroviaria " Rail Baltica" entro il 2013 collegherà Varsavia con Tallinn con l'obiettivo di raggiungere una velocità di circolazione di 120 km/h.   Si creerà un sistema congiunto di sorveglianza marittima.   Si istituirà un fondo per l'innovazione e la ricerca utilizzando finanziamenti nazionali e privati al fine di impostare le attività di ricerca sui punti di forza specifici della regione.    Not a per i redattori   Nel dicembre 2007 gli Stati membri hanno chiesto alla Commissione di preparare una strategia UE per la regione del Mar Baltico. La proposta odierna è il risultato di una consultazione pubblica on line avviata dalla Commissione nel novembre 2008 (   IP/08/1619   ) e di numerosi dibattiti pubblici tenutisi negli otto Stati membri interessati. La strategia è una delle principali priorità della presidenza svedese dell'UE nel secondo semestre del 2009.  Per leggere il testo della strategia e visionare un maggior numero di progetti si rinvia a :   http://ec.europa.eu/regional_policy/cooperation/baltic/
IP/ 09/910   Bruxelles, 12 giugno 2009  Le parole creano consapevolezza: concorso giornalistico dell'UE sulla discriminazione e la diversità  Il 15% degli europei ritiene di aver subito discriminazioni– per questo motivo la Commissione europea indìce per il sesto anno consecutivo il suo concorso giornalistico "Sì alle diversità. No alle discriminazioni". Il concorso è aperto a giornalisti della stampa tradizionale e della stampa on line. Esso intende dare risalto ai talenti degli operatori dei mass media che, con i loro scritti, contribuiscono a una migliore comprensione dei vantaggi della diversità e al superamento delle discriminazioni fondate sulla religione o le convinzioni personali, gli handicap, l'età, le tendenze sessuali, la razza o l'origine etnica. Il concorso di quest'anno prevede una categoria specifica per articoli consacrati alla correlazione tra povertà e discriminazione.  "La discriminazione rappresenta uno spreco di talenti e la negazione dei diritti fondamentali" ha affermato Vladimír Špidla, Commissario europeo responsabile per le pari opportunità. "Non è questo il momento per rallentare i nostri sforzi volti a combattere questa piaga. Al contrario, abbiamo bisogno di tutte le nostre risorse umane per superare la crisi e far ripartire l'economia europea. Questo concorso, che è ora alla sua sesta edizione, contribuisce a far opera di sensibilizzazione sui diritti delle persone alla parità di trattamento oltre a costituire un riconoscimento dei talenti giornalistici in Europa."  Il concorso è aperto ai giornalisti dell'UE che, con la loro attività, contribuiscono a far meglio comprendere i vantaggi della diversità e l'importanza di lottare contro le discriminazioni. Ciò rientra nella campagna di comunicazione della Commissione europea "Sì alle diversità. No alle discriminazioni" che promuove la diversità e una migliore informazione sul diritto a non essere discriminati in tutta Europa. Il premio è organizzato in collaborazione con l'Associazione dei giornalisti europei, la European Youth Press e il Centro europeo di giornalismo. L'anno scorso i vincitori ex aequo erano giornalisti di Le Monde in Francia e del quotidiano danese Jyllands-Posten. Il recente studio   Media4Diversity   ha menzionato il premio giornalistico quale esempio di buona pratica che dimostra la forza che hanno gli incentivi emananti dagli organismi decisionali in forma di iniziative corredate dei necessari finanziamenti.  A l concorso possono partecipare articoli pubblicati nell'UE tra il 30 novembre 2008 e il 31 agosto 2009 sulla stampa scritta o on line. Le candidature vanno presentate a   http://journalistaward.stop-discrimination.info   . Concluso il periodo di iscrizione in tutti e 27 gli Stati membri si riuniranno le giurie nazionali per selezionare gli articoli vincenti. Una giuria europea sceglierà tra i 27 vincitori nazionali i tre articoli migliori e proclamerà i tre vincitori del Premio giornalistico europeo. Il vincitore del primo premio riceverà 4 500 euro, il secondo e il terzo classificato riceveranno rispettivamente 3 000 euro e 2 000 euro.  Come negli anni precedenti verrà assegnato anche un premio speciale. Quello di quest'anno, in vista del 2010 proclamato Anno europeo della lotta alla povertà e all'esclusione sociale, andrà ad articoli che si occupino della discriminazione e della povertà. Per poter aspirare a questo premio speciale gli articoli devono essere imperniati sugli effetti delle discriminazioni fondate sulla razza o l'origine etnica, la religione o le credenze personali, gli handicap, l'età o le tendenze sessuali che finiscono poi per portare alla povertà o sulla correlazione tra povertà e discriminazione. Il vincitore del premio speciale riceverà un importo di 2 500 euro. La Commissione europea è determinata a eradicare la discriminazione in tutte le sue forme. Il premio giornalistico è una delle diverse iniziative dell'UE volte a promuovere un cambiamento di atteggiamenti e di comportamenti al fine di raggiungere questo importante obiettivo. Per ulteriori informazioni    http://journalistaward.stop-discrimination.info       http://www.stop-discrimination.info/2184.0.html       Special Eurobarometer 296 : Discrimination in the European Union – Perceptions, Experiences and attitudes
IP/09/912 Bruxelles, 12 giugno 2009  Consum atori: l'UE stabilisce nuovi standard di sicurezza per i prodotti per la cura dei bambini   Gli Stati membri di tutta l'UE sembrano indirizzati, il prossimo lunedì, ad autorizzare la definizione di due nuovi standard di sicurezza per i bambini – sicure a prova di bambino per le finestre e le porte finestre e articoli per il bagno dei bambini – nel contesto di una strategia molto più ampia volta ad aggiornare le norme di sicurezza relative a un'ampia gamma di prodotti per la cura dei bambini in tutta l'UE. Attualmente non esistono norme UE per tali articoli. Le nuove norme assicureranno che le sicure per le finestre e le porte finestre siano a prova di bambino oltre ad innalzare in generale gli standard di sicurezza. Per quanto concerne gli articoli per il bagnetto, in particolare i sedili per il bagno destinati a bambini in tenera età, la norma migliorerà i requisiti di stabilità e di sicurezza e imporrà una serie di nuovi avvertimenti chiari all'indirizzo di coloro che accudiscono i bambini. Il 15 giugno gli Stati membri, in sede di Comitato per la sicurezza generale dei prodotti, voteranno per decidere se autorizzare la definizione dei nuovi standard.  Meglena Kuneva, Commissario UE responsabile per la protezione dei consumatori, ha affermato "Spetta ai genitori o alle persone che accudiscono i bambini giudicare in che modo assicurare al meglio la sicurezza dei loro bambini. La nostra idea è che se i genitori vogliono usare questi prodotti essi devono essere sicuri. Le istruzioni devono essere estremamente chiare, i prodotti devono essere effettivamente a prova di bambino se per tali vengono venduti, e devono superare tutti i necessari test di sicurezza. Questi prodotti sono usati per prendersi cura di quelli che sono i nostri consumatori più vulnerabili, vi sono perciò motivi validissimi per essere estremamente vigilanti sulle questioni della sicurezza." La procedura  La Commissione europea, di concerto con gli Stati membri, sta aggiornando le norme di sicurezza per una serie di prodotti di puericultura – laddove non vi sono norme UE oppure le norme esistenti non coprono tutti i rischi. Nel prossimo anno verranno presentate proposte per ulteriori norme in materia di prodotti per l'infanzia – ad esempio seggioloni, seggiolini per auto tipo booster seat, materassini.  Dispositivi a prova di bambino per il blocco delle finestre e delle porte finestre  Qu esti dispositivi di sicurezza sono concepiti per ridurre o prevenire gli incidenti: 1) bloccando l'apertura di una finestra o di una porta-finestra in una certa posizione ristretta; e 2) rendendo a prova di bambino la chiusura della finestra di modo che non possa essere aperta da un bambino di meno di 4 anni.  La situazione attuale: Le cadute accidentali da posizioni elevate come ad esempio da finestre o balconi sono una delle principali cause di decesso o di lesioni cerebrali o scheletriche per i bambini di meno di 5 anni   1   . In Francia, nella regione dell'Ile de France, tra il maggio e il settembre 2005 si sono registrati 67 casi di cadute di bambini. In Danimarca e Svezia annualmente si registrano tra i 20 e i 60 casi.  Dat i relativi al periodo 1996 - 2003 indicano che si sono verificati 79 incidenti all'anno in Grecia, 130 incidenti all'anno nei Paesi Bassi e 25 incidenti all'anno nel Regno Unito   2   . Annualmente negli Stati Uniti 15–20 bambini di meno di 10 anni muoiono e 4000 finiscono al pronto soccorso per lesioni dovute a cadute da finestre   3   .   Tra il 2005 e il 2007 l'Austria, la Danimarca e la Norvegia hanno portato avanti un progetto comune per valutare la sicurezza dei sistemi di bloccaggio delle finestre e delle porte-finestre. È risultato che diversi modelli potevano essere azionati da un bambino nonostante l'affermazione che fossero a prova di bambino, altri modelli hanno ceduto, si sono rotti o non hanno superato il test di invecchiamento. Tutti i modelli testati erano privi di alcune delle istruzioni di base prescritte.  La proposta: La norma UE introdurrà nuovi requisiti per verificare la resistenza ai bambini di tali prodotti, l'integrità strutturale durante l'intera durata di vita di tali articoli, la loro resistenza all'invecchiamento e all'esposizione alle intemperie. La norma conterrà anche disposizioni in merito alla messa a disposizione di istruzioni e informazioni chiare per gli utilizzatori. Articoli per il bagnetto  La situazione attuale: Attualmente non esistono norme UE per gli articoli destinati al bagno dei bambini, i sedili per il bagno, gli ausili per il bagno o le vaschette. Esiste un numero limitato di disposizioni nazionali, ad esempio in Francia. Gli Stati Uniti dispongono attualmente di una norma per I sedili per il bagno. Per quanto concerne le vasche e i supporti, una norma si trova nelle prime fasi di sviluppo.  In tutto il mondo si sono raccolte ampie prove di in cidenti e lesioni verificatisi nella prima infanzia a causa di articoli di puericultura. Nel 2007 ad esempio negli USA vi sono stati circa 62000 casi di bambini di meno di cinque anni che hanno dovuto essere portati al pronto soccorso per incidenti legati ad articoli di puericultura. Considerata la problematica la Commissione ha condotto uno studio (2007-2008), previa consultazione degli Stati membri, al fine di identificare gli articoli di puericultura che presentano rischi particolarmente gravi per i neonati e i bambini in tenera età – a per i quali non esistono norme di sicurezza oppure le norme esistenti non coprono tutti i rischi.  Tra questi prodotti vi sono:  S edili da bagno per i neonati – prodotti che contribuiscono a mantenere il neonato in posizione seduta durante il bagno. Ausili per il bagno – spesso usati per bambini in tenerissima età o per neonati al fine di mantenere il bambino in posizione reclinata durante il bagno. Vasche e supporti per il bagno per bambini fino a 12 mesi. Questi articoli sono diventati estremamente popolari e sono sempre più usati dai consumatori.  La causa principale degli in cidenti è dovuta al falso senso di sicurezza nutrito dagli utilizzatori adulti che ritengono che tali prodotti siano dispositivi sicuri, ragion per cui possono avere la tendenza a lasciare il bambino da solo nel bagno. Lo studio della Commissione ha suscitato anche preoccupazioni quanto ai requisiti di stabilità. Spesso si sono verificati anche incidenti in presenza di un adulto: i prodotti si sono ribaltati, si sono staccati dalla superficie d'appoggio o sono stati aperti accidentalmente dal bambino. La vigilanza delle persone adulte rimane essenziale anche perché un bambino può annegare in brevissimo tempo.  Dai dati dell' US Consumer Product Safety Commission CPSC (USA) pubblicati nel febbraio 2009   4   emerge che tra il 2003 e il 2005 si sono registrati 90 decessi di bambini in tenera età a causa delle vasche o dei sedili da bagno. Tra il 1989 e il 2003 nel Regno Unito sono affogati nel bagno 78 bambini   5   , negli USA tra il gennaio 1983 e l'aprile 2005   6   si sono registrati 123 casi di annegamento e 182 di quasi annegamento. L'età media delle vittime è tra i 5 e i 10 mesi.  La proposta : La nuova norma introdurrà requisiti più rigorosi in materia di stabilità e resistenza al fine di ridurre al minimo il rischio di ribaltamento se il bambino si inclina in qualsiasi direzione o se tenta di alzarsi o di spingere il prodotto. La norma prescriverà inoltre che si forniscano ai consumatori avvertimenti e istruzioni maggiormente visibili, sulla confezione, sul prodotto e nei punti di vendita.  Qu ali sono i prossimi passi  La proposta della Commissione viene trasmessa al Parlamento europeo per un esame della durata di un mese e quindi al collegio dei Commissari per una decisione formale. Viene quindi affidato un mandato al CEN (il comitato europeo di normazione) affinché esso elabori nuove norme in relazione a tali prodotti. Questi lavori possono durare più di due anni.  La votazione si svolgerà il 15 giugno presso il Centro Albert Borschette, Rue Froissart, verso mezzogiorno.  Per chi voglia consultare lo studio:   http://ec.   UEropa.UE/consumers/safety/projects/ongoing-projects_en.htm#project_results  .    1 :  World Health Organisation - European Report on Child Injury Prevention , 2008    2 :  Commission de la Sécurité des Consommateurs-, France Avis relatif à la sécurité des fenêtres et balcons (10/05)    3 : US Consumer Product Safety Commission, Consumer Product Safety Review, volume 5 (2000)   4 :   http://www.cpsc.gov/library/nursery07.pdf    5 : Royal Society for the Prevention of Accidents, UK   6 : US Consumer Product Safety Commission, Bath Seats, September 2006
IP/ 09/926   Bruxelles, 16 giugno 2009  Il lavoro degli insegnanti è ostacolato dalla mancanza di incentivi e dal comportamento degli allievi in classe  Tre insegnanti su quattro segnalano di mancare di incentivi per migliorare la qualità del loro insegnamento mentre il cattivo comportamento degli studenti in classe disturba le lezioni in tre scuole su cinque stando a quanto indicato in un recente rapporto OCSE elaborato con il sostegno della Commissione europea. Il rapporto si basa sulla nuova Indagine internazionale sull'insegnamento e l'apprendimento (TALIS) e fornisce per la prima volta dati comparabili su scala internazionale sulle condizioni in cui si trovano ad operare gli insegnanti nelle scuole sulla base dei risultati di indagini condotte in 23 paesi partecipanti.   All'atto della pubblicazione del rapporto, Angel Gurría, Segretario generale dell'OCSE, ha insistito sulla necessità di darsi da fare per ottenere una migliore resa del lavoro degli insegnanti. "Insegnanti di alta qualità sono essenziali per una realizzazione efficace delle politiche educative" ha affermato. "Il fatto essenziale è che la qualità di un sistema educativo non può essere superiore a quella dei suoi insegnanti e del loro operato."  Ján Figel', Commissario europeo responsabile per l'istruzione, la formazione, la cultura e la gioventù, ha aggiunto: "Nell'UE si stima vi siano 6 250 000 insegnanti che hanno bisogno di tutto l'aiuto che le autorità educative possono dar loro per riuscire a impartire il giusto tipo di insegnamento nei nostri contesti scolastici in rapida evoluzione. Ciò richiede determinazione e impegno da parte dei decisori politici a sostegno dei nostri insegnanti, non solo per quanto concerne la loro formazione ma anche il miglioramento delle loro condizioni di lavoro."  Il rapporto , "Creating effective teaching and learning environments" (Creare contesti di insegnamento e di apprendimento efficaci) si rifà ai risultati dell'indagine TALIS e mette in luce i seguenti aspetti:    In Australia, Belgio (Fiandre), Danimarca, Irlanda e Norvegia più del 90% degli insegnanti afferma di non attendersi nessuna ricompensa per il fatto di migliorare la qualità del proprio insegnamento.    Gli insegnanti sono meno pessimisti in Bulgaria e in Polonia, ma anche lì quasi la metà di essi afferma che non vi sono incentivi a migliorare.    In Estonia, Italia, Repubblica slovacca e Spagna più del 70% degli insegnanti delle scuole secondarie inferiori afferma che la cattiva condotta degli allievi in classe impedisce "in una certa misura" o "molto" il processo di insegnamento.     Mediamente il 38% degli insegnanti coinvolti nell'indagine lavora in scuole che risentono di una carenza di personale qualificato. In Polonia il problema interessava soltanto il 12% delle scuole. Ma in Turchia tali carenze interessavano il 78% delle scuole.   http://dx.doi.org/10.1787/607784618372      In media gli insegnanti impiegano il 13% del tempo trascorso in classe a mantenere la disciplina. In Bulgaria, Estonia, Lituania e Polonia si perde in tal modo meno del 10% del tempo trascorso in classe.    Al di là dei problemi disciplinari in classe altri fattori che ostacolano il processo educativo comprendono l'assenteismo degli studenti (46%), gli studenti che arrivano in ritardo nelle classi (39%), il linguaggio osceno e le bestemmie (37%) nonché l'intimidazione o gli insulti verbali all'indirizzo di altri studenti (35%).    Assieme alla mancanza di incentivi a migliorare gli insegnanti in certi paesi non sottostanno a una valutazione sistematica né ricevono un feedback in relazione al loro operato. Ciò vale per più del 25% degli insegnanti in Irlanda e in Portogallo, il 45% in Spagna e il 55% in Italia.   http://dx.doi.org/10.1787/607856444110       Il  principale insegnamento politico che si può trarre da quanto sopra è che le autorità educative devono dare agli insegnanti incentivi più efficaci. Diversi paesi non fanno una correlazione tra la valutazione del rendimento degli insegnanti e i compensi e il riconoscimento che essi ricevono e anche laddove una tale correlazione esiste, le ricompense e il riconoscimento non sono molto incentivanti.  Nel complesso , dall'indagine emerge che le autorità che pianificano l'istruzione potrebbero fare di più per sostenere gli insegnanti e migliorare il rendimento degli studenti se sia il pubblico che i decisori politici si concentrassero meno sul controllo delle risorse e sui contenuti educativi e prestassero maggiore attenzione ai risultati dell'apprendimento . Contesto  TALIS è la nuova Indagine internazionale sull'insegnamento e l'apprendimento dell'OCSE. È la prima indagine internazionale a concentrarsi sul contesto apprenditivo e sulle condizioni di lavoro degli insegnanti nelle scuole. L'indagine esamina questioni che interessano gli insegnanti e il loro rendimento considerate nell'ottica dei direttori delle scuole e degli insegnanti stessi. Così facendo essa intende colmare grandi lacune informative che pregiudicano il raffronto internazionale tra i sistemi educativi.  L'indagine è stata condotta con il sostegno della Commissione europea e copre  23 paesi partecipanti : Australia, Austria, Belgio (comunità fiamminga), Brasile, Bulgaria, Danimarca, Estonia, Ungheria, Islanda, Irlanda, Italia, Corea, Lituania, Malesia, Malta, Messico, Norvegia, Polonia, Portogallo, Repubblica slovacca, Slovenia, Spagna e Turchia.  In ciascun paese sono state selezionate a caso circa 200 scuole e in ciascuna scuola il direttore ha compilato un questionario mentre un altro questionario è stato compilato da 20 insegnanti selezionati a caso.   I quesiti riguardavano questioni come la preparazione degli insegnanti, le pratiche di insegnamento che si adottano e i riconoscimenti e i compensi per gli insegnanti .   Cfr.   www.oecd.org/edu/talis/firstresults
IP/09/ 951  Bruxelles, 18 giugno 2009 La Commissione europea caldeggia una governance di internet aperta, indipendente e con pieno dovere di rendicontazione  In un documento strategico pubblicato oggi la Commissione europea, in quanto esecutivo dell'Unione, promuove una maggiore trasparenza e un dovere multilaterale di rendicontazione nella governance di internet. Oggi gli utenti di internet sono un miliardo e mezzo in tutto il mondo, di cui 300 milioni nei 27 Stati membri dell'Unione europea. Per ora il coordinamento delle decisioni chiave sulla governance di internet è un compito assegnato alla Internet Corporation for Assigned Names and Numbers (   ICANN   ), un organismo privato con sede negli Stati Uniti. La Commissione è d'accordo che la gestione quotidiana del funzionamento di internet continui ad essere affidata a imprese private, purché queste siano tenute a un dovere di rendicontazione e di indipendenza. La Commissione è anche convinta che le decisioni in merito a internet, che riguardano tutti i cittadini del mondo, in particolare quelle relative alla sua apertura e sicurezza, debbano essere adottate in modo trasparente e responsabile. L'ICANN opera nell'ambito di un accordo su un progetto comune con il Ministero del Commercio statunitense che viene a scadenza il 30 settembre 2009. A parere della Commissione europea le intese sulla governance futura di internet debbono riflettere il ruolo imprescindibile che è venuta assumendo la rete globale in tutti i paesi del mondo.  Viviane Reding, la Commissaria europea per la società dell'informazione e i media, ha affermato: "La Internet Corporation for Assigned Names and Numbers sta per affrontare una svolta storica: diventare un organismo pienamente indipendente che dovrà render conto all'intera comunità mondiale di internet. I cittadini europei auspicano questa trasformazione ed è questo il senso della nostra proposta. Ho invitato perciò gli Stati Uniti a collaborare con l'Unione europea per raggiungere questo obiettivo."  Nell'imminenza dello scadere dell'accordo su un progetto comune tra l'ICANN e il governo degli Stati Uniti (settembre 2009), la Commissione ha affermato oggi che è opportuno che quest'iniziativa del settore privato conservi la leadership ma operi nel rispetto di direttive chiare, definite nell'ambito del dialogo internazionale. Ad esempio, se dovesse adottare una decisione sull'introduzione di nomi di dominio personalizzati (per permettere a un sito internet di sostituire ad es. la desinenza ".com" con ".xxxx"), l'ICANN dovrebbe fissare direttive precise e agire in piena trasparenza. L'Unione europea ritiene anche che la governance futura di internet dovrà rispettare alcuni principi fondamentali, in particolare il rispetto dei diritti umani e la libertà di espressione, oltre all'esigenza di preservare la stabilità e la sicurezza della rete.   Nella comunicazione odierna dal titolo "Governance di internet: le prossime tappe", la Commissione ha presentato proposte che vanno nel senso di una maggiore apertura, trasparenza e inclusione delle decisioni riguardanti internet. Un obiettivo chiave è affidare all'ICANN un dovere di rendicontazione sia sul piano interno (a livello di organi decisionali e di organizzazione generale) che sul piano esterno (dovere di rendicontazione multilaterale nei confronti di tutti i paesi del mondo). Questo comporta che i destinatari delle decisioni degli organi di governance dovranno avere la possibilità di presentare un ricorso dinanzi ad un tribunale indipendente. La Commissione ha proposto inoltre che la rete sia gestita da organismi privati in base ai principi approvati dalle autorità pubbliche, ma senza interferenze governative nel suo funzionamento quotidiano.  Il governo degli Stati Uniti è stato l'unico organo ad avere il controllo formale delle attività e della strategia dell'ICANN fin dalla costituzione di quest'ultima nel 1998. Data l'imminente scadenza dell'accordo su un progetto comune, la Commissione ritiene che occorra estendere, d'ora in avanti, il dovere di rendicontazione di tale organismo e fare in modo che esso debba rispondere non più al governo di un solo paese, ma all'intera comunità di internet. Questo aspetto assume un'importanza del tutto particolare se si pensa che il prossimo miliardo di utenti di internet sarà composto principalmente da cittadini dei paesi in via di sviluppo. La Commissione ha affermato oggi che l'Unione europea dovrà avviare un dibattito su queste tematiche con i partner internazionali, in particolare sul rafforzamento della resilienza di internet nei confronti di avarie accidentali o attacchi deliberati.   Le proposte della Commissione intendono riaffermare il ruolo dell'iniziativa privata e garantire che la rete globale di continui ad essere uno strumento di innovazione, libertà di espressione e sviluppo economico.  Contesto  L 'UE svolge da sempre un ruolo di primo piano nel dibattito internazionale sulla gestione di internet, in particolare è stata coinvolta nella costituzione dell'ICANN nel 1998. Tra il 2003 e 2005, nell'ambito del   Vertice mondiale sulla società dell'informazione   , i governi, il settore privato e la società civile hanno approvato tutta una serie di importanti principi sulle modalità di gestione e coordinamento di internet tenendo presente l'interesse pubblico. Le principali priorità promosse dall'Unione europea sono state l'esigenza di garantire la stabilità e la sicurezza permanenti di internet, la leadership del settore privato e il coinvolgimento di una pluralità di soggetti nell'adozione delle principali decisioni strategiche.  La comunicazione della Commissione "Governance di internet: le prossime tappe" è consultabile al seguente indirizzo:    http://ec.europa.eu/information_society/policy/internet_gov/index_en.htm     La Commissaria europea Viviane Reding ha recentemente illustrato la sua visione della futura governance di internet in un messaggio video (v.    IP/09/696   ):    http://ec.europa.eu/commission_barroso/reding/video/text/message_20090504.pdf  La Commissione europea ha presentato oggi anche un piano d 'azione su un altro importante sviluppo di internet: l'internet degli oggetti (v.   IP/09/952   ). Annex  Growth of Internet users by regions of the world 1990-2008, in millions of users         Source: International Telecommunication Union
I P/09/952   Bru xelles, 18 giugno 2009   Quando i vasetti dello yogurt cominciano a parlarvi: l'Europa si prepara alla rivoluzione di internet  I nternet ha conosciuto un rapido sviluppo: mentre 25 anni fa gli utenti erano solo un migliaio, oggi sono collegate circa 1,5 miliardi di persone in tutto il mondo. L'europeo medio dispone attualmente di almeno un oggetto collegato a internet, che si tratti di un computer o di un telefono cellulare. Ma il numero di apparecchi collegati pressoché invisibili, più complessi e più mobili che ci circondano si moltiplicherà di cento o anche di mille volte nei prossimi 5-15 anni. La Commissione europea ha annunciato oggi una serie di azioni intese a garantire che l'Europa possa svolgere un ruolo guida nello sviluppo di queste nuove reti di oggetti interconnessi, che vanno dai libri alle auto, dagli apparecchi elettrici agli alimenti – in breve, la nuova "internet degli oggetti". Il piano d'azione dell'UE presentato oggi aiuterà gli europei a trarre vantaggio da questa evoluzione e nel contempo ad affrontare le questioni che essa solleva, quali la tutela della vita privata, la sicurezza e la protezione dei dati personali.   " Ogni giorno assistiamo a nuovi esempi di applicazioni che collegano oggetti a internet e fra loro: dalle auto collegate ai semafori per ridurre la congestione del traffico agli elettrodomestici collegati a reti elettriche "intelligenti" a misuratori di energia elettrica che ci consentono di sorvegliare i nostri consumi di elettricità o ai marciapiedi collegati che guidano i non vedenti e gli ipovedenti" ha affermato Viviane Reding, Commissaria europea per la Società dell'informazione e i media. "Le possibilità insite in questo nuovo sviluppo di internet sono altrettanto illimitate quanto il numero di oggetti della nostra vita quotidiana che ne possono fruire. Dobbiamo però fare in modo che siano gli europei, in quanto cittadini, imprenditori e consumatori, a dominare la tecnologia e non a esserne dominati."  Oggi internet collega circa 1,5 miliardi di utenti in tutto il mondo grazie all'uso di computer e dispositivi mobili (circa 300 milioni nell'UE). Una delle maggiori evoluzioni dei prossimi anni consisterà nel collegamento graduale non solo dei computer, ma anche di macchine e di una molteplicità di oggetti materiali, che darà vita all'"internet degli oggetti". Si può trattare di semplici oggetti quotidiani, come vasetti di yogurt che registrano la temperatura in ogni fase della catena di approvvigionamento o due farmaci prescritti che avvisano i pazienti di una possibile incompatibilità. Oppure si può trattare di oggetti più sofisticati, come sistemi di monitoraggio della salute o di riciclaggio che possono contribuire a rispondere alle sfide della società odierna, come l'invecchiamento demografico e i cambiamenti climatici. Essendo migliaia gli oggetti che ci circondano ogni giorno, questa interconnessione di oggetti fisici amplificherà gli effetti, già di per sé incisivi, che le moderne comunicazioni esercitano sulla nostra società.  L e quattordici azioni intese a promuovere lo sviluppo dell'"internet degli oggetti" nell'UE (v. allegato) presentate oggi dalla Commissione contemplano, fra l'altro, la standardizzazione delle tecnologie interessate in tutta l'Europa e un migliore finanziamento della ricerca, ma anche misure a favore della protezione della vita privata, dei dati e della sicurezza rese necessarie dallo sviluppo di questa nuova tecnologia. Già il mese scorso la Commissione ha evidenziato l'importanza di dare priorità alla tutela dei dati personali in relazione all'emergenza delle nuove tecnologie, come le etichette intelligenti (dispositivi di identificazione a radiofrequenza o RFID – Radio Frequency Identification Devices ), e ha presentato raccomandazioni su come conseguire questo obiettivo nel modo migliore  (    IP/09/740    ,   IP/09/571    )  .  La Commissione sta inoltre operando per garantire che sia disponibile un numero sufficiente di indirizzi internet (necessari per collegare ciascun oggetto a internet così come per i siti web) al fine di consentire a questa nuova ondata di oggetti connessi di emergere. Questo comporta il lancio del protocollo IPv6, la fonte più recente di indirizzi internet, e la definizione delle condizioni che ne favoriscono l'ampia diffusione, in modo che oggetti come quelli domestici possano avere i propri indirizzi di protocollo internet per collegarsi ad altri dispositivi  (    IP/08/803    )  . Contesto  Nel 2006 la Commissione europea ha avviato una consultazione pubblica (   IP/06/289   ) sullo sviluppo e l'utilizzo dei chip intelligenti (tecnologie RFID). Sulla base di tale consultazione, nel marzo 2007 è stata adottata una comunicazione (   IP/07/332   ) in cui la Commissione evidenzia che la tecnologia RFID rappresenta solo la punta dell'iceberg di un'evoluzione in corso più ampia che va sotto il nome di "internet degli oggetti".  Il piano d 'azione presentato oggi prende le mosse da questo aspetto e propone quattordici tappe per sfruttare appieno il potenziale di tale evoluzione. La Commissione, insieme a tutte le parti interessate, attuerà questo piano e presenterà fra tre anni, in una prossima comunicazione, una relazione sulle attività pertinenti.   Oggi la Commissione europea ha anche adottato una comunicazione strategica sul futuro della governance di internet: v.   IP/09/951    Il piano d 'azione per l'"internet degli oggetti" è consultabile al seguente indirizzo:    http://ec.europa.eu/information_society/policy/rfid/index_en.htm   Annex Internet of Things: A 14-point Action Plan    Governance. The Commission will work on the definition of a set of principles underlying the governance of the Internet of Things and the design of an architecture endowed with a sufficient level of decentralised management.    Privacy and data protection. The Commission will observe carefully the application of data protection legislation to the Internet of Things.    The right to the "silence of the chips". The Commission will launch a debate about whether individuals should be able to disconnect from their networked environment at any moment. Citizens should be able to read basic RFID (Radio Frequency Identification Devices) tags – and destroy them too – to preserve their privacy. Such rights are likely to become more important as RFID and other wireless technologies become small enough to be invisible.    Emerging risks. The Commission will take effective action to enable the Internet of Things to meet challenges related to trust, acceptance and security.    Vital resource. In connection with its activities on the protection of critical information infrastructures, the Commission will closely follow the development of the Internet of Things into a vital resource for Europe.    Standardisation. The Commission will, if necessary, launch additional standardisation mandates related to the Internet of Things.    Research. The Commission will continue to finance collaborative research projects in the area of the Internet of Things through the 7 th Framework Programme.    Public Private Partnership. The Commission will integrate, as adequate, the Internet of Things in the four research and development public-private partnerships that are being prepared.    Innovation. The Commission will launch pilot projects to promote the readiness of EU organisations to effectively deploy marketable, interoperable, secure and privacy-aware Internet of Things applications.    Institutional awareness. The Commission will regularly inform the European Parliament and the Council about Internet of Things developments.    International dialogue. The Commission will intensify the dialogue on the Internet of Things with its international partners to share information and good practices and agree on relevant joint actions.    Environment. The Commission will assess the difficulties of recycling RFID tags as well as the benefits that the presence of these tags can have on the recycling of objects.    Statistics. Eurostat will start publishing statistics on the use of RFID technologies in December 2009    Evolution. The Commission will gather a representative set of European stakeholders to monitor the evolution of the Internet of Things.
IP/ 09/954  Bruxelles, 18 giugno 2009  Concorso per il nuovo logo europeo dell'agricoltura biologica: termine prorogato fino al 6 luglio 2009  A pochi giorni ormai dal termine, la Direzione generale dell'Agricoltura e dello sviluppo rurale della Commissione europea pubblica l'invito finale a partecipare al concorso per la creazione del nuovo logo europeo dell'agricoltura biologica. Sono invitati a presentare progetti gli studenti in design dei 27 Stati membri che, oltre a vincere ricchi premi in denaro, avranno l'opportunità di diventare famosi come autori del nuovo logo ufficiale dell'UE per i prodotti dell'agricoltura biologica. Il termine ultimo per le iscrizioni è fissato al 6 luglio 2009.   Al concorso per la creazione del nuovo logo europeo dell'agricoltura biologica possono partecipare i cittadini dell'Unione europea di ogni età regolarmente iscritti a un Istituto superiore di arte o design situato in uno dei paesi dell'Unione o che abbiano recentemente conseguito un diploma in una di queste discipline. Finora al concorso di design si sono già iscritti oltre 500 studenti dei 27 Stati membri e hanno presentato progetti del simbolo europeo dell'agricoltura biologica originali e molto innovativi. Con la proroga del termine di altri cinque giorni viene offerta la possibilità di partecipare e presentare progetti a un numero ancora maggiore di studenti. Il sito del concorso al quale possono essere inviati i progetti è il seguente:   www.ec.europa.eu/organic-logo   .  Per la valutazione dei progetti che rispondono ai requisiti del concorso è stata costituita una commissione internazionale di esame, composta da esperti in agricoltura e produzione biologica e da grafici e designer professionisti di primo piano. Fanno parte di tale commissione alcune personalità di spicco:  Riitta Brusila-Räsänen , docente di design grafico all'Università della Lapponia (Finlandia), il tedesco Erik Spiekermann , professore, dottore onorario, direttore creativo e collaboratore di gestione, la francese Elisabeth Mercier , direttrice della Agence BIO in Francia, Urs Niggli , direttore dell'Istituto svizzero di ricerca sull'agricoltura biologica (FiBL), Szymon Skrzypczak , un giovane designer polacco già vincitore di premi, Tom Václavík , esperto di marketing di prodotti biologici della Repubblica ceca e presidente dell'associazione internazionale dei distributori di prodotti biologici e infine Craig Sams , presidente della Soil Association del Regno Unito. La commissione di esame sarà presieduta da Rob Vermeulen , ex presidente dell'associazione Pan-European Brand Design Association .   I progetti presentati saranno valutati in base alla loro attrattiva globale, all'immediata intelligibilità senza bisogno di parole, alla chiarezza della presentazione e all'intramontabilità. Dopo una prima selezione dei progetti più originali e accattivanti nel corso della riunione della commissione di esame del 20 luglio 2009, nel sito del concorso   www.ec.europa.eu/organic-logo   sarà pubblicata una lista breve dei progetti migliori. La novità di questo concorso è che tutti i cittadini europei avranno modo di votare in linea per il vincitore alla fine dell'anno.  I vincitori selezionati saranno tre: il primo conseguirà un premio di 6 000 EUR e il logo che avrà progettato sarà usato come logo generale dell'agricoltura biologica europea, mentre il secondo e il terzo riceveranno un premio di 3 500 e rispettivamente 2 500 EUR. La proclamazione dei vincitori avrà luogo a Bruxelles nel luglio 2010 nel corso di una cerimonia di premiazione alla quale parteciperà anche il commissario europeo all'Agricoltura e allo sviluppo rurale. Informazioni supplementari sul nuovo logo europeo dell'agricoltura biologica  La Commissione europea è alla ricerca di un nuovo logo per i prodotti biologici preconfezionati originari dei 27 Stati membri e conformi alle norme di produzione definite dall'Unione europea. Il nuovo logo sarà utilizzato a partire dal luglio 2010 e sarà obbligatorio per tutti i prodotti biologici preconfezionati originari dei 27 Stati membri e conformi alle norme di etichettatura. Potranno inoltre utilizzare in via facoltativa il nuovo logo europeo anche tutti i prodotti biologici non preconfezionati, originari dell'UE oppure importati dai paesi terzi.
IP/ 09/967   Bruxelles, 19 giugno 2009  Formalità amministrative online: pieno sostegno della Commissione europea ai servizi transnazionali resi possibili dalle più moderne tecnologie  La Commissione europea cofinanzierà un progetto condotto da Austria, Francia, Germania, Grecia, Italia, Paesi Bassi e Polonia per aiutare le amministrazioni pubbliche a migliorare i servizi in linea nel settore dei servizi. Entro la fine dell’anno ogni Stato membro disporrà di sportelli unici che permettono alle imprese di espletare formalità amministrative in linea. Questo consentirà ad esempio ad un fornitore belga di servizi di compilare in linea tutte le formalità necessarie per aprire un bar nei Paesi Bassi. Il progetto pilota è inteso a rafforzare ulteriormente la qualità delle procedure elettroniche. Nel progetto pilota saranno investiti in tre anni oltre 14 milioni di euro, metà dei quali proverranno dal programma europeo per la competitività e l’innovazione.  “ Gli investimenti nelle più moderne tecnologie dell’informazione sono lo strumento giusto per promuovere la collaborazione tra le amministrazioni pubbliche e agevolare l’accesso delle imprese ai mercati degli altri Stati membri “, ha affermato Viviane Reding, commissaria europea alla società dell’informazione e ai media. “I servizi offerti in linea, senza inutili formalità burocratiche, aiuteranno le imprese europee a espandersi su nuovi mercati, il che si tradurrà in un rafforzamento degli scambi all’interno dell’Unione europea e un aumento della crescita e dell’occupazione nel mercato unico.”  Con il 70% del PIL dell’UE, il settore dei servizi è il motore principale della crescita e dell’occupazione in Europa. Negli ultimi anni questo settore è all’origine del 95% dei nuovi posti di lavoro. A differenza della libera circolazione delle merci, che è ormai una realtà nell’UE, il mercato interno dei servizi non ha ancora espresso il suo pieno potenziale. Sussistono ostacoli amministrativi e giuridici che impediscono ai fornitori di servizi di stabilirsi in altri paesi e di interoperare al di là dei confini nazionali.   Il progetto pilota lanciato dalla Commissione europea in collaborazione con Austria, Francia, Germania, Grecia, Italia, Paesi Bassi e Polonia svilupperà nuove soluzioni tecniche per rafforzare la qualità dei servizi elettronici transfrontalieri offerti dalle amministrazioni pubbliche. Entro la fine del 2009 in ogni Stato membro saranno costituiti sportelli unici presso i quali le imprese potranno espletare tutte le procedure e le formalità in un punto unico. A partire da quest’iniziativa il progetto pilota dovrà rendere compatibili tra loro le diverse impostazioni seguite nei vari paesi dell’Unione europea. L’obiettivo è promuovere il ricorso ai servizi elettronici grazie all’elaborazione di modalità comuni e fissare norme comuni per la sicurezza delle operazioni tra gli Stati membri, sviluppare buone pratiche e definire specifiche e soluzioni conviviali.   Contesto   Il progetto pilota SPOCS ( Simple Procedures Online for Cross-border Services , semplificare i servizi transfrontalieri in linea) è un progetto su vasta scala cofinanziato dal programma di sostegno alla politica in materia di tecnologie dell’informazione e delle comunicazioni della Commissione europea, che promuove l’innovazione e la competitività attraverso una vasta diffusione e un miglior ricorso alle tecnologie delle comunicazioni da parte di cittadini, imprese e governi. Il programma fa parte del Programma europeo per la competitività e l’innovazione che intende incoraggiare la competitività delle imprese europee ed è dotato di un bilancio di oltre 3,6 miliardi di euro per il periodo dal 2007 al 2013 (v.   IP/05/391   ).  in base alla   direttiva comunitaria “servizi”   , entro la fine del 2009 tutti gli Stati membri dell’Unione dovranno istituire sportelli unici attraverso i quali i fornitori di servizi potranno agevolmente ottenere tutte le relative informazioni ed espletare per via elettronica le procedure necessarie senza bisogno di contattare tutta una serie di organismi professionali o amministrativi.  I progetti pilota su vasta scala sono guidati dai paesi partecipanti e hanno la finalità di attuare soluzioni tecnologiche che agevolano i servizi transfrontalieri a livello nazionale, regionale e locale. Il loro scopo è individuare specifiche comuni da perfezionare e divulgare e rendere possibile l’intercomunicazione e l’interoperabilità tra le diverse soluzioni nazionali in modo da permettere ai cittadini e alle imprese di trarre il massimo vantaggio dal mercato unico.  Il progetto si basa sul lavoro fatto in precedenza attraverso altri progetti su vasta scala, che permettono ai cittadini europei di utilizzare la loro   identità elettronica   e di avere accesso ai servizi pubblici ovunque si trovino in Europa (   IP/08/824   ), nonché su un   progetto   che permette alle imprese di partecipare in linea ad appalti pubblici in tutta l’Unione europea (   IP/08/785   ). Nel 2008 la Commissione ha avviato anche il progetto SOS (Smart Open Services) sull’interoperabilità transfrontaliera delle cartelle cliniche elettroniche (   IP/08/1075   ).  Pubblica amministrazione on line (eGovernment):     http://ec.europa.eu/egovernment          Programma di sostegno strategico in materia di TIC:     http://ec.europa.eu/information_society/activities/ict_psp     Il programma quadro per la competitività e l ’innovazione (CIP) della Commissione europea:     http://ec.europa.eu/cip/index_en.htm     Direttiva servizi:     http://ec.europa.eu/internal_market/services/services-dir/index_en.htm
IP/ 09/969  Bruxelles, 19 giugno 2009  Settimana verde 2009: Cambiamenti climatici - agire e adattarsi  In vista del nuovo accordo internazionale sul clima che dovrebbe essere concluso a dicembre in occasione della conferenza di Copenaghen, i cambiamenti climatici sono ovviamente al centro della “Settimana verde 2009” indetta dalla Commissione europea, che si svolgerà dal 23 al 26 giugno nell’edificio Charlemagne a Bruxelles. Con lo slogan “agire e adattarsi” durante la Settimana verde, la più grande conferenza annuale dedicata alla politica ambientale dell’UE, sarà esaminata la complessa sfida di ridurre le emissioni di gas serra in Europa e nel mondo e adattarsi ai cambiamenti climatici in atto. Nel corso di otto sessioni si tenterà inoltre di delineare realisticamente un mondo a basse emissioni di carbonio per il 2050. Si prevede che ai tre giorni dell’evento parteciperanno più di 4 000 persone provenienti dall’Europa e dal resto del mondo. Durante la sessione conclusiva del 26 giugno il presidente della Commissione, José Manuel Barroso, terrà il discorso programmatico, che sarà rivolto alle prospettive dell’accordo di Copenaghen.  Il commissario per l ’ambiente Stavros Dimas ha osservato: “Con la conferenza di Copenaghen che si avvicina, il 2009 può entrare nella storia come un punto di svolta nella lotta per evitare che i cambiamenti climatici raggiungano livelli pericolosi e causino sofferenze di vasta portata agli esseri umani. Il programma completo della Settimana verde consentirà ai partecipanti di scambiarsi conoscenze in merito a numerosi aspetti dei cambiamenti climatici di cui i responsabili politici, gli operatori economici e la società in generale devono occuparsi adesso.” Quattro temi, 36 sessioni  La Settimana verde e la relativa mostra, giunta quest’anno alla nona edizione, si è imposta come forum annuale di dialogo e di scambio di esperienze, competenze e buone pratiche sulla protezione dell’ambiente.  Essa riunisce partecipanti di amministrazioni pubbliche a diversi livelli, di istituzioni internazionali, imprese, organizzazioni non governative e della comunità scientifica e accademica chiamati a dibattere il modo migliore per proteggere e migliorare l’ambiente europeo adesso e per le generazioni future. L’evento è gratuito e aperto a tutti; finora si sono registrate oltre 4.000 persone.   Durante la Settimana verde 2009 i cambiamenti climatici sono discussi secondo quattro tematiche: le politiche comunitarie in materia, la dimensione internazionale, la convivenza con i cambiamenti climatici e la “visione per il 2050: una società senza emissioni di carbonio”. Il programma comprende 36 sessioni di conferenze, alcune organizzate in collaborazione con il gruppo di riflessione di Bruxelles “Friends of Europe”, oltre a numerose sessioni collaterali più ridotte.  Saranno affrontate problematiche di ampio spettro, tra cui l ’attuazione del pacchetto clima-energia dell’UE, l’impatto dei cambiamenti climatici sull’occupazione e sulla coesione sociale, l’adattamento della biodiversità ai cambiamenti climatici, l’attenzione per le problematiche ambientali in economia, la sfida per l’agricoltura, la dimensione della sicurezza a livello internazionale e gli ultimi sviluppi in materia di cattura e stoccaggio dell’anidride carbonica.  Il commissario Dimas interverrà durante la sessione di apertura e la sessione di chiusura dedicata al “cammino verso Copenaghen”. Oltre al presidente Barroso figurano, tra gli oratori della sessione di chiusura, il Ministro svedese per l’ambiente, Andreas Carlgren e il professor Wang Yi dell’accademia cinese delle scienze. Alla Settimana verde 2009 interverranno inoltre:    Ladislav Miko, Ministro ceco per l’ambiente    Roy Mickey Joy, Ambasciatore della Repubblica di Vanuatu   Joy Grant, Ambasciatore del Belize   Festus Mogae, inviato speciale delle Nazioni Unite per i cambiamenti climatici   Prof. Jean-Pascal van Ypersele, vicepresidente del Gruppo intergovernativo sui cambiamenti climatici delle Nazioni Unite    Tony Long, direttore dell’ufficio politiche europee del WWF    Steve Fludder, vicepresidente di GE Ecomagination    Jeff McNeely, scienziato dell’Unione internazionale per la conservazione della natura    Ray Hammond, autore e futurologo.    Tutte le sessioni saranno trasmesse in diretta in streaming sul sito Web della Settimana verde all’indirizzo:     http://ec.europa.eu/environment/greenweek/home.html   .   Premi LIFE ed eventi serali Il 24 giugno, dalle 14:00 alle 16:00, saranno presentati e premiati i cinque migliori progetti (“Best of the Best”) del programma LIFE-Ambiente per il 2008-2009 e i cinque migliori progetti del programma LIFE-Natura per il 2007-2008. I progetti vincitori per LIFE-Ambiente provengono da Danimarca, Lussemburgo, Italia (2) e Regno Unito, mentre i progetti vincitori per LIFE-Natura provengono da Spagna, Finlandia (2), Ungheria e Grecia.   Maggiori informazioni sui progetti sono disponibili ai seguenti indirizzi:      http://ec.europa.eu/environment/life/bestprojects/best2008-2009/index.htm   (LIFE-Ambiente)    http://ec.europa.eu/environment/life/bestprojects/bestnat2007-2008/index.htm    (  LIFE-Natura)   Durante la Settimana verde si terranno ogni sera degli eventi, ad esempio la proiezione del nuovo film The Age of Stupid (L’era degli stupidi), dedicato ai cambiamenti climatici, il 24 giugno. Conferenze stampa  Il commissario Dimas e il Ministro Miko terranno una conferenza stampa congiunta il 23 giugno alle 12:30 nella sala stampa dell’edificio Berlaymont.  Il commissario Dimas e il Ministro Carlgren terranno una conferenza stampa congiunta il 26 giugno alle 9:15 nel Salon Rouge dell’edificio Charlemagne.  Per ragioni di sicurezza, tutti i partecipanti, compresi i giornalisti accreditati presso le istituzioni europee, dovranno essere in possesso del badge della Settimana verde per accedere allo Charlemagne. È possibile registrarsi all ’arrivo alla conferenza oppure in anticipo, online, (consigliato) all’indirizzo:    https://gw09.regware.be/    Ulteriori informazioni:  Programma della Settimana verde e angolo della stampa     http://ec.europa.eu/environment/greenweek/home.html
IP/ 09/1021  Bruxelles, 25 giugno 2009  La campagna « Milk – Drink it up » ("Il latte – bevetene!") avanza a pieno ritmo: la Commissaria europea Mariann Fischer Boel proclama i vincitori del concorso fotografico "La Forza del latte!"  Mariann Fischer Boel, membro della Commissione europea responsabile dell'agricoltura e dello sviluppo rurale, proclama oggi, in occasione della visita in una scuola a Parigi, i tre vincitori del concorso "La Forza del latte". Il concorso fa parte della campagna europea «Milk – Drink it up» ("Il latte – bevetene!") che intende informare i cittadini europei sui benefici del consumo del latte e dei prodotti lattiero-caseari come sana alternativa agli alimenti e alle bevande a basso valore nutritivo.  «Al giorno d'oggi l'alimentazione non incide più soltanto sul nostro stato fisico, ma sempre di più anche sul nostro stato mentale. I 22 milioni di giovani in Europa che sono in sovrappeso o soffrono di obesità possono testimoniarlo. L'Unione europea ha già stanziato quest'anno più di 55 milioni di euro per finanziare il programma europeo "Latte nelle scuole", spiega la Commissaria Fischer Boel. " E il concorso fotografico fa parte dei nostri sforzi di sensibilizzazione alla corretta alimentazione dei bambini e degli adolescenti. Per questo motivo, sono contenta di vedere che tanti giovani hanno dato prova di creatività, dimostrando fino a che punto apprezzano i prodotti lattiero-caseari. "   Le foto che hanno raccolto un vasto consenso da parte degli utilizzatori di internet in tutta l'Unione europea vengono presentate dalla Commissaria in occasione della sua visita alla Scuola di panetteria di Parigi. Il concorso fotografico  "La Forza del latte" ha stimolato la creatività dei giovani europei sul tema del latte e dei prodotti lattiero‑caseari. 710 giovani fotografi si sono contesi uno degli allettanti premi – la console Wii Sport – che permette di combinare l'attività fisica in famiglia con l'interesse per la tecnologia  . I fortunati vincitori sono Benedek Horvath, Andrea Cremona e Teresa Videva .  Questa visita a Parigi fa parte della campagna "Drink it up!" a cui la Commissaria responsabile dell'agricoltura ha partecipato in questi ultimi mesi, prendendo parte a numerosi seminari a fianco dei giovani per preparare piatti freschi ed equilibrati a base di latticini, frutta e verdura.        L 'obesità: un fenomeno in crescita in Europa   La corretta alimentazione è attualmente una delle maggiori preoccupazioni relative ai giovani e all'obesità e ciò in particolare a causa di una tendenza che resta inquietante        (secondo i diversi Stati membri tra il 20% e il 35% dei bambini e degli adolescenti europei è affetto da questo problema).     Per  far fronte a questa situazione, l  'Unione europea ha già stanziato più di 55 milioni di euro per il programma europeo "Latte nelle scuole" nel corso dell'anno scolastico che volge al termine; inoltre sono previsti 90 milioni per il prossimo anno scolastico destinati al programma "Frutta e verdura nelle scuole." Le misure previste dall'UE  forniscono  un sostegno finanziario e pedagogico e intendono aiutare i bambini in più tenera età  ad apprendere rapidamente abitudini alimentari sane e a partecipare ad attività fisiche che possano contribuire in modo decisivo a preservarli da problemi di salute come i rischi di malattie cardiovascolari, il diabete e, in età più avanzata, gli episodi di tipo apoplettico.   Ulteriori informazioni sui programmi europei   Tutte le informazioni relative al programma europeo «Latte  nelle scuole» sono disponibili sul sito Internet    http://www.drinkitup.europa.eu/      Per conoscere il nuovo programma "Frutta e verdura nelle scuole" è possibile consultare il sito:         http://ec.europa.eu/agriculture/markets/fruitveg/sfs/index_fr.htm      Per ulteriori informazioni sulla politica relativa all'alimentazione della Commissione europea, è possibile consultare il sito:    http://ec.europa.eu/health/ph_determinants/life_style/nutrition/nutrition_en.htm
IP/ 09/1035   Bruxelles, 25 giugno 2009   La Commissione interviene per garantire un mercato dell'energia efficace e competitivo in tutta Europa   In data odierna la Commissione ha adottato una posizione decisa nei confronti di 25 Stati membri che, non conformandosi alla legislazione UE, impediscono ai cittadini di beneficiare di un mercato dell'energia aperto e competitivo. Austria, Belgio, Bulgaria, Repubblica ceca, Danimarca, Germania, Estonia, Spagna, Finlandia, Francia, Grecia, Ungheria, Irlanda, Italia, Lituania, Lettonia, Lussemburgo, Paesi Bassi, Polonia, Portogallo, Romania, Slovenia, Slovacchia, Svezia e Regno Unito riceveranno lettere di costituzione in mora per mancato rispetto dei regolamenti applicabili in materia di gas e elettricità. La Commissione ha inviato inoltre lettere di costituzione in mora a Grecia, Polonia, Portogallo, Romania e Lituania per aver mantenuto un sistema di prezzi regolamentati in violazione delle direttive UE in materia di elettricità e gas.   Andris Piebalgs, Commissario responsabile per l'energia, ha dichiarato che "in questo periodo di crisi economica e finanziaria è semplicemente inaccettabile che le imprese e i consumatori europei debbano sopportare il peso del cattivo funzionamento del mercato dell'energia. La Commissione è determinata a intraprendere tutti i passi necessari per garantire che i consumatori europei possano beneficiare di una reale possibilità di scelta, di prezzi migliori e di una maggiore sicurezza dell'approvvigionamento che solo un mercato aperto e competitivo è in grado di garantire".   L'intervento odierno della Commissione riguarda le violazioni di diverse disposizioni della legislazione comunitaria esistente in materia di elettricità e gas, il cosiddetto secondo pacchetto del 2003. In particolare la Commissione si è concentrata sulle disposizioni che garantiscono una concorrenza equa nell'interesse dei consumatori.  In questo ambito le principali violazioni individuate dalla Commissione riguardano:    la mancanza di informazioni fornite dagli operatori dei sistemi di trasmissione del gas e dell'elettricità che ostacola un effettivo accesso dei fornitori alla rete;     l'inadeguatezza dei sistemi di attribuzione della capacità di rete per ottimizzare l'uso di quest'ultima per il trasporto di elettricità e gas negli Stati membri;     la mancanza di coordinamento e cooperazione transfrontaliera tra gli operatori di sistemi di trasmissione di elettricità e le autorità nazionali, necessari per distribuire meglio la capacità di rete nelle interconnessioni transfrontaliere, in modo da ottimizzare a livello transnazionale ed europeo (e non solo nazionale) l'uso della rete elettrica esistente;     gli sforzi inadeguati degli operatori dei sistemi di trasmissione del gas per rendere disponibile il massimo di capacità al fine di ottimizzare le opportunità di ingresso sul mercato e la concorrenza. Ciò interessa in particolare la capacità di breve termine, che altrimenti rimane inutilizzata, e la capacità nella direzione opposta a quella in cui il gas fisicamente fluisce (capacità di "backhaul");     l 'assenza di interventi efficaci delle autorità nei casi di violazione dei regolamenti UE e la mancanza di sistemi di sanzione efficaci a livello nazionale;     la persistenza di prezzi regolamentati, soprattutto a beneficio dei grandi clienti, che ostacola l'ingresso di nuovi operatori nel mercato;     l'assenza di adeguate procedure di composizione delle controversie per i consumatori a livello nazionale; postulato fondamentale delle direttive in materia di elettricità e gas è che tutti i cittadini che fruiscono dei benefici del mercato interno possano anche godere di un livello più alto di protezione dei consumatori. Tuttavia, l'assenza di procedure semplici, trasparenti e poco costose per gestire i loro reclami può rendere i consumatori riluttanti a partecipare al mercato interno. Le direttive in materia di elettricità e gas stabiliscono obblighi chiari per garantire che siano adottate tali procedure e che esse assicurino ai consumatori reali opzioni alternative.     I regolamenti sul mercato interno dell'elettricità e del gas sono essenziali per dare vita a un reale e competitivo mercato europeo dell'energia. La legislazione UE deve essere adeguatamente applicata per consentire ai mercati di operare e per garantire una loro efficace integrazione. Il completamento del mercato interno dell'elettricità e del gas è una delle aree prioritarie della Commissione nell'ambito della sua strategia per un'energia sostenibile, competitiva e sicura. La Commissione ritiene che la fornitura di energia in modo sostenibile, competitivo e sicuro non sia possibile in assenza di mercati dell'energia aperti e competitivi che consentano alle società europee di competere in tutta Europa. La creazione di un mercato europeo integrato dell'energia sarà un fattore fondamentale per migliorare la sicurezza dell'approvvigionamento e stimolare la competitività in Europa, al diretto servizio degli interessi dei consumatori europei.
IP/09/ 1043  Bruxelles, 26 giugno 2009 26 giugno 2009 – Giornata internazionale contro la droga – lancio dell’Azione europea sulla droga (AED) Sapevate che nell'Unione europea i consumatori abituali o occasionali di cocaina sfiorano i 12 milioni? Che in media ogni ora un cittadino dell'Unione muore di overdose? Che ogni anno in Europa si contano dai 7000 agli 8000 morti per droga? Di fronte al grave problema della droga la Commissione europea ha lanciato oggi una nuova iniziativa di sensibilizzazione e informazione, l’Azione europea sulla droga (AED), nell’intento fondamentale di mobilitare la società e sensibilizzarla al problema della droga nell’Unione europea. L’AED intende fare leva sul principio della “responsabilità condivisa” e incoraggiare chiunque – gruppi, singoli, professionisti operanti nel settore o semplicemente membri della società civile – a firmare una dichiarazione d’impegno e a prendere un’iniziativa che riguardi in qualche modo il problema droga. Oggi, il vicepresidente della Commissione Jacques Barrot, alla presenza di Nikos Aliagas, giornalista e star televisiva, e di Jerzy Owsiak, giornalista ed attivista, ha lanciato ufficialmente l’AED durante un’importante manifestazione alla quale sono intervenuti circa 120 partecipanti da tutta l’UE.  Il vicepresidente Jacques Barrot, commissario responsabile del portafoglio Giustizia, Libertà e Sicurezza, ha dichiarato: “Sollecitare le organizzazioni e i cittadini europei ad assumere un ruolo attivo è una delle priorità del nuovo “Piano d'azione dell'UE in materia di lotta contro la droga (2009-2012)”, di cui l’AED rappresenta una delle azioni fondamentali.  Con l’AED ci avviciniamo ai cittadini europei nella loro vita quotidiana, fornendo loro i mezzi per esprimere le proprie opinioni e prendere iniziative concrete”.  Ad oggi sono 21 le organizzazioni e i cittadini che hanno aderito all’AED sottoscrivendo un impegno:     Association des Parents d'Elèves de l'Ecole Européenne de Bruxelles I (Belgio)     Cyprus Anti-drugs Council (Cipro)   ETHIAS (Belgio)   FESAT- European Foundation of Drug Helplines (UE)   FNAPT- Fédération Nationale de Prévention Toxicomanies (Francia)   Fondazione Villa Maraini (Italia)   Foundation la Caixa (Spagna)   Foundation WOSP - the Great Orchestra of Christmas Charity Foundation- Jerzy Owsiak (Polonia)   FPAT – Portuguese Federation of Social Institution connected to the Prevention of Drug Addiction (Portogallo)   ICOS – International Council on Security and Development (UE)   Le Phare, familles face à la drogue (Francia)   London Drug Policy Forum (Regno Unito)   Municipal Council on Drug Addiction, Blagoevgrad (Bulgaria)   Peitenger Jugendhaus-ASBL (Lussemburgo)   PREV CENTRUM (Repubblica ceca)   PREVNET (UE)   Qrendi Scout Group (Malta)   TIIMI Magazine (Finlandia)   YSPDB-Youth Society for Peace and Development of the Balkans (Bulgaria)   "WOCAD" Women's Organisations Committee on Alcohol and Drug issues" (Svezia)   EMCDDA – Osservatorio europeo delle droghe e delle tossicodipendenze    Da oggi i cittadini e le organizzazioni europee hanno la possibilità di aderire all’AED e di dare una dimensione e una visibilità europea al loro lavoro, riflettendo su come rafforzare l’attenzione e l’impegno rispetto al problema droga e ai rischi connessi all’abuso nell’ambito delle loro attività quotidiane, delle loro responsabilità sociali e del contesto in cui vivono. La Commissione europea invita a segnalare da tutta Europa azioni specifiche e creative ad ogni livello, che possano influenzare positivamente i comportamenti nei confronti della droga o sensibilizzare maggiormente al problema e ai pericoli dell’abuso di droghe, sul sito   www.action-drugs.eu   . Per ulteriori informazioni sulle attività del vicepresidente Barrot, si visiti il sito:    http://ec.europa.eu/commission_barroso/barrot/welcome/default_en.htm
IP/09/1057  Bruxelles, 30 giugno 2009 Politica dei consumatori: quest'estate, proteggersi dal sole in modo intelligente L'inizio delle vacanze offre alla Commissione europea l'opportunità di attirare l'attenzione dei consumatori sull'importanza di un'adeguata protezione dal sole quest'estate e delle più chiare norme di etichettatura sui prodotti di protezione solare. Le nuove etichette che comprendono un nuovo logo o sigillo UV-A sui flaconi e il divieto di espressioni ingannevoli quali "schermo totale" o "protezione totale", rappresentano una risposta a una raccomandazione della Commissione riguardo ai prodotti di protezione solare adottata nel settembre del 2006. La Commissione desidera altresì rammentare loro che, per vari motivi, i prodotti solari non costituiscono che uno dei mezzi di protezione dalle radiazioni solari ultraviolette. Meglena Kuneva, commissario responsabile della tutela dei consumatori, ha affermato: "Quest'estate il nostro messaggio ai consumatori è molto chiaro: non dimenticate che il prodotto solare non è che una delle varie misure da adottare per proteggersi efficacemente dal sole, cercate le nuove etichette e adottate una decisione informata sui prodotti solari da utilizzare quest'estate per voi stessi e per la vostra famiglia  Androulla Vassiliou, commissario per la salute, ha detto: "Tutti, giovani e anziani, debbono essere ben informati circa l'insieme di misure che aiutano a proteggersi dalle radiazioni ultraviolette, godendosi nel contempo il sole. Per questo motivo la Commissione europea controlla l'esposizione ai raggi ultravioletti e i suoi effetti sull'incidenza dei cancri della pelle, nonché l'elaborazione di adeguate strategie di prevenzione e di riduzione del rischio nell'ambito del programma in materia di sanità."  Migliore etichettatura Le prescrizioni in merito alle informazioni da indicare sull'etichetta dei prodotti solari sono state fissate in una raccomandazione della Commissione, nel settembre 2006, sull’efficacia dei prodotti per la protezione solare e sulle relative indicazioni. Nel contesto della raccomandazione:    non debbono più essere utilizzate dichiarazioni quali "schermo totale" o "protezione al 100%". Malgrado la frequente indicazione relativa a “schermo totale” e “protezione totale”, non esiste un prodotto che possa fornire una protezione totale nei confronti dei raggi UV.    occorre utilizzare descrizioni normalizzate (protezione “bassa” – “media” – “elevata” e “molto elevata”) insieme ai tradizionali indicatori del fattore di protezione solare al fine di orientare il pubblico verso la scelta dell'adeguato prodotto di protezione solare;    migliore etichettatura della protezione contro i raggi UV-A : mentre le radiazioni UV-B sono causa di “scottature”, le radiazioni UV-A causano un invecchiamento prematuro della pelle e interferiscono con il sistema immunitario umano. Entrambi i tipi di radiazione contribuiscono in modo rilevante al rischio di cancro della pelle. Il cosiddetto "fattore di protezione solare" riguarda soltanto livelli uguali di scottatura solare (radiazioni UV-B) e non effetti simili provocati dalle radiazioni UV-A. I prodotti di protezione solare che proteggono soltanto contro i raggi UV-B possono indurre un falso senso di sicurezza in quanto essi consentono ai raggi UV-A raggiungere la pelle.    Il settore sta introducendo sulle etichette dei prodotti un sigillo UV-A normalizzato che indica una protezione minima quantificata contro i raggi UV-A che aumenta parallelamente a un fattore di protezione solare più elevato e si basa su un metodo di prova standardizzato.   Fatti riguardo all'applicazione della raccomandazione della Commissione L'associazione europea Colipa, che rappresenta gli interessi dell'industria dei prodotti cosmetici, degli articoli da toletta e dei profumi, per la seconda volta ha effettuato un'indagine presso tutti i suoi membri sulla situazione del mercato UE 2009 riguardo al livello di conformità dei prodotti solari alla raccomandazione UE.   Quanto al livello richiesto di protezione UV-A nei prodotti solari (rapporto minimo 1:3 di protezione UV-A/protezione UV-B), per il 96% i prodotti sono conformi alla raccomandazione UE.   Per quanto concerne il nuovo logo UV-A, nel 95% dei prodotti solari viene utilizzato il logo normalizzato UV-A della Colipa, che consente ai consumatori di riconoscere facilmente i prodotti che offrono un'adeguata protezione UV-A.   Nel complesso, dall'indagine della Colipa si evince che le prescrizioni in materia di protezione, figuranti nella raccomandazione CE del 2008, sono state realmente recepite nel mercato comunitario. In pratica, ogni prodotto solare offerto ai consumatori è conforme alle aspettative delle CE.   Che cosa debbono sapere i consumatori quest'estate?  I consumatori dovrebbero cercare prodotti con il sistema migliorato di etichettatura. Contemporaneamente si consiglia ai consumatori di utilizzare prodotti di protezione solare soltanto come una delle varie misure di protezione contro il sole . Tra le altre misure possiamo citare:   evitare esposizioni prolungate al sole nelle ore di maggiore intensità solare, in genere tra le 11:00 e le 15:00;    ove non sia possibile restare al riparo dal sole, restare ben coperti ; cappelli e occhiali da sole possono fornire una protezione supplementare;    utilizzare prodotti di protezione solare contro le radiazioni UVB e UVA ;    evitare l'esposizione diretta al sole di neonati e di bambini piccoli ;     applicare i prodotti di protezione solare in quantità sufficiente . La corretta applicazione del prodotto è importante quanto la scelta del prodotto stesso. Per conseguire la protezione indicata con il "fattore di protezione solare", è necessario applicare una quantità di 2mg/cm². Tale quantità rappresenta circa 36 grammi (6 cucchiaini da tè pieni) di prodotto solare per un corpo adulto. Attualmente i consumatori utilizzano soltanto ½ di tale quantità. Per mantenere la protezione occorre applicare nuovamente il prodotto dopo aver nuotato od essersi asciugato.   Le immagini seguenti (scaricabili dal link seguente) vengono utilizzate per rafforzare questi e altri fatti e numeri importanti sull'esposizione al sole figuranti sul memorandum di accompagnamento.                                  http://ec.europa.eu/consumers/citizen/my_holidays/sunscreens_en.htm    Le nuove prescrizioni in materia di etichettatura:          Categoria indicata nell'etichetta   Fattore di protezione solare indicato nell'etichetta   Fattore di protezione UVA minimo raccomandato               “Protezione bassa”            “ 6 ”      “ 10 ”            “Protezione media”            “ 15 ”       “ 20 ”       “ 25 ”            “Protezione elevata”            “ 30 ”       “ 50 ”          “Protezione molto elevata”    “ 50+ ”                       Progetti cofinanziati dalla Commissione europea in materia di cancro della pelle:    http://ec.europa.eu/health/ph_information/dissemination/diseases/cancer_en.htm   .
IP/ 09/1059  Bruxelles, 30 giugno 2009  Tornano sui banchi degli ortolani i cetrioli storti: frutta e ortaggi « imperfetti » di nuovo in vendita dal 1° luglio  Le norme dell'Unione europea sulle dimensioni e la forma di numerosi ortofrutticoli non saranno più applicate da domani, quando saranno revocate le norme di commercializzazione di ventisei tipi di frutta e ortaggi. L'iniziativa della Commissione di eliminare queste norme costituisce un elemento portante dei suoi sforzi di razionalizzazione e semplificazione della normativa UE e di snellimento di inutili formalità burocratiche. Per dieci tipi di frutta e verdura, fra cui mele, fragole e pomodori, le norme di commercializzazione restano in vigore. Ma anche per questi dieci prodotti ortofrutticoli gli Stati membri potranno per la prima volta autorizzare i negozi a vendere prodotti fuori norma purché siano etichettati in modo da distinguerli dai prodotti delle categorie extra, I e II. In altre parole, la nuova normativa conferisce alle autorità nazionali la facoltà di autorizzare la vendita di tutti i prodotti ortofrutticoli, indipendentemente dalla loro forma e dimensione.   «Il 1° luglio segna il ritorno sugli scaffali di negozi e supermercati dei cetrioli storti e delle carote nodose» ha dichiarato a questo proposito Mariann Fischer Boel, Commissaria all'agricoltura e allo sviluppo rurale. «Parlando seriamente, si tratta di un esempio concreto dei nostri sforzi di eliminare adempimenti burocratici inutili. Non abbiamo certo bisogno di legiferare su questo tipo di questioni a livello europeo: molto meglio lasciare quest'incombenza agli operatori del mercato. Questi cambiamenti significano inoltre che i consumatori saranno liberi di scegliere fra la più vasta gamma possibile di prodotti. È assurdo buttar via prodotti perfettamente commestibili semplicemente perché non hanno dimensioni e forma perfette».  Durante le trattative svoltesi nel 2007 sulla riforma dell'organizzazione comune del mercato nel settore dei prodotti ortofrutticoli la Commissione si è impegnata a ridurre la burocrazia inutile eliminando una serie di norme di commercializzazione per determinati frutti e ortaggi. Il cambiamento di domani significa che saranno eliminate le norme di commercializzazione per ventisei prodotti: albicocche, carciofi, asparagi, melanzane, avocado, fagioli, cavoli di Bruxelles, carote, cavolfiori, ciliegie, zucchine, cetrioli, funghi coltivati, aglio, nocciole in guscio, cavoli cappucci, porri, meloni, cipolle, piselli, prugne, sedani da coste, spinaci, noci in guscio, cocomeri e cicoria witloof.   Saranno mantenute le norme specifiche di commercializzazione per dieci prodotti che rappresentano il 75% del valore degli scambi nell'Unione europea: mele, agrumi, kiwi, lattughe, pesche e pesche noci, pere, fragole, peperoni dolci, uve da tavola e pomodori. Tuttavia, gli Stati membri possono esentare questi prodotti dall'applicazione delle norme se sono venduti con un'etichettatura appropriata. In pratica ciò significa che le mele fuori norma potranno essere vendute in negozio purché provviste di un'etichetta con la dicitura "prodotto destinato alla trasformazione" o una dicitura equivalente.
IP/ 09/1060   Bruxelles , 30 giugno 2009   La Commissione propugna un'Europa senza fumo entro il 2012 La Commissione europea ha adottato oggi, dopo ampie consultazioni, una proposta di raccomandazione del Consiglio che sollecita tutti gli Stati membri a varare, entro il 2012, strumenti legislativi per proteggere i loro cittadini dall'esposizione al fumo di tabacco. Il tabagismo rimane il maggiore fattore monocausale di decessi prematuri e malattie nell'Unione europea. Secondo stime peraltro caute 79 000 adulti, tra cui 19 000 non fumatori, sono morti nel 2002 nell'UE-25 a causa dell'esposizione al fumo di tabacco nelle loro case (72 000) e sul posto di lavoro (7 300).  Androulla Vassiliou , Commissario UE responsabile per la salute, ha affermato: "È mia ferma convinzione che ciascun cittadino europeo meriti di essere pienamente protetto dal fumo di tabacco. Tra il pubblico si registra un consenso generalizzato e noi ci adopereremo assieme agli Stati membri per trasformare questa aspirazione in realtà."   Attualmente dieci paesi dell'UE dispongono di normative antifumo a carattere generale. Il Regno Unito e l'Irlanda hanno le disposizioni antifumo più rigorose e prevedono il divieto assoluto di fumare nei luoghi pubblici chiusi, sui trasporti pubblici e sul luogo di lavoro. La Bulgaria dovrebbe fare altrettanto nel 2010. Da una recente indagine Eurobarometro emerge che le politiche antifumo godono di una popolarità cre scente: l'84% degli europei è favorevole a uffici e altri posti di lavoro chiusi senza fumo, il 77% è a favore di ristoranti senza fumo e il 61% sostiene che i bar dovrebbero essere senza fumo.  La raccomandazione relativa agli ambienti senza fumo  La raccomandazione sollecita gli Stati membri ad agire su tre fronti principali :     Adottare e attuare, entro tre anni dall'adozione della raccomandazione, strumenti legislativi per proteggere appieno i loro cittadini dall'esposizione al fumo di tabacco nei luoghi pubblici chiusi, sul posto di lavoro e sui trasporti pubblici come indicato all'articolo 8 della Convenzione quadro per la lotta contro il tabagismo .    Accrescere l'efficacia delle leggi antifumo mediante di misure di sostegno come quelle volte a proteggere i bambini, a incoraggiare gli sforzi per rinunciare al tabagismo e l'introduzione di pittogrammi di avvertimento sui pacchetti di sigarette.   Rafforzare la cooperazione a livello UE istituendo una rete di centri di riferimento nazionali per la lotta al tabagismo.    Quanti paesi dispongono già di politiche antifumo ?  Tutti gli Stati membri dispongono di una qualche forma di regolamentazione volta a limitare l'esposizione al fumo di seconda mano e ai suoi effetti nocivi per la salute. La portata e le caratteristiche di tali norme sono però diverse. Finora dieci Stati membri dell'UE prevedono una protezione generalizzata contro l'esposizione al fumo di tabacco. Un divieto assoluto di fumare in tutti i luoghi pubblici chiusi e sul posto di lavoro, compresi i bar e i ristoranti, vige in Irlanda e nel Regno Unito. Un divieto analogo dovrebbe entrare in vigore in Bulgaria nel giugno 2010. L'Italia, Malta, la Svezia, la Lettonia, la Finlandia, la Slovenia, la Francia e i Paesi Bassi hanno introdotto normative antifumo che autorizzano il fumo soltanto in appositi spazi circoscritti. Nei rimanenti Stati membri però i cittadini e i lavoratori non sono ancora pienamente protetti dall'esposizione al fumo di tabacco nei posti di lavoro chiusi e nei luoghi pubblici.  Contesto della politica UE antifumo  All'inizio degli anni novanta diverse direttive UE sulla salute e la sicurezza sul posto di lavoro hanno definito certe restrizioni al fumo sul posto di lavoro. Una risoluzione del Consiglio (1989) e la raccomandazione sulla prevenzione del fumo di tabacco (2002) hanno sollecitato gli Stati membri ad assicurare una protezione dall'esposizione al fumo ambientale di tabacco nei posti di lavoro chiusi, nei luoghi pubblici chiusi e sui trasporti pubblici. Oltre alle misure d'ordine legislativo alcune campagne mediatiche contro il fumo del tabacco ("Sentitevi liberi di dire no" e "HELP": Per una vita senza tabacco") hanno dato risalto, tra le altre cose, ai rischi legati al fumo passivo.  Nel 2007 la Commissione ha avviato un dibattito pubblico sul modo migliore per promuovere ambienti senza fumo nell'UE attraverso il suo Libro verde "Verso un'Europa senza fumo: opzioni per un'iniziativa dell'Unione europea". La Convenzione quadro contro il tabagismo  La Convenzione quadro dell'OMS contro il tabagismo – il primo trattato in assoluto avente per oggetto la salute pubblica – è stata sottoscritta da tutti i membri dell'Organizzazione mondiale della sanità (OMS) ed è stata ratificata finora da 164 parti tra cui la Comunità e 26 dei suoi Stati membri. La CE guida i negoziati sul protocollo della Convenzione quadro relativo al traffico illecito di tabacco e svolge un ruolo attivo nel processo di attuazione della Convenzione.   Nel luglio 2007 la seconda conferenza delle parti della Convenzione ha adottato ampi orientamenti sulla protezione dall'esposizione al fumo di seconda mano che ha fissato per le parti uno "standard di riferimento" cui adeguarsi. La Comunità ha contribuito allo sviluppo di tali orientamenti.  Per ulteriori informazioni :  La proposta di raccomandazione del Consiglio relativa agli ambienti senza fumo:     http://ec.europa.eu/health/ph_determinants/life_style/Tobacco/smoke_free_en.htm     Una rassegna delle azioni della Commissione in materia di lotta contro il tabagismo :    http://ec.europa.eu/health/ph_determinants/life_style/Tobacco/tobacco_en.htm     Il flash Eurobarometro sul tabacco (Flash n. 253):    http://ec.europa.eu/health/ph_publication/eurobarometers_en.htm     Convenzione quadro per la lotta contro il tabagismo:    http://www.who.int/fctc/en/       MEMO/09/307
IP/09 /1064  Bruxelles, 1° luglio 2009  Fine delle tariffe di roaming esorbitanti: da oggi, grazie all 'azione dell'UE, inviare SMS, chiamare o navigare sul web all'estero costerà molto meno   A partire da oggi inviare un SMS dall'estero verso un altro paese dell'UE costerà al massimo 0,11 euro, quasi tre volte meno dell'attuale media UE di 0,28 euro (IVA esclusa). Fare una chiamata in roaming in un altro paese dell'UE non potrà costare più di 0,43 euro e ricevere una chiamata non più di 0,19 euro. Da oggi le chiamate in roaming in uscita saranno soggette a una tariffa al secondo dopo i primi 30 secondi, anziché al minuto come ora, e le chiamate in entrata saranno addebitate al secondo a partire dal primo secondo. Inoltre, grazie all'imposizione di un prezzo massimo all'ingrosso di 1 euro per megabyte (MB) scaricato, turisti e viaggiatori d'affari potranno navigare sul web, scaricare film o inviare fotografie con il proprio cellulare in roaming senza il timore di ritrovarsi a dover pagare una bolletta astronomica. Ci si aspetta che queste misure consentiranno di ridurre di un ulteriore 60% i costi di roaming per i consumatori dell'UE e faranno aumentare l'uso dei telefoni cellulari. L'UE era intervenuta per la prima volta sul roaming nel 2007, riducendo del 70% i costi del roaming vocale.   " A partire da oggi tutti gli europei che effettuano chiamate o inviano SMS da un cellulare potranno constatare che esiste un autentico mercato unico UE senza confini. Grazie all'azione risoluta della Commissione europea, del Parlamento europeo e dei 27 Stati membri della UE sta per concludersi la fase delle tariffe di roaming esorbitanti ", ha dichiarato la Commissaria dell'UE per le telecomunicazioni, Viviane Reding. "Sono convinta che grazie alle nuove norme UE in materia di roaming sarà molto più economico navigare sul web all'estero a partire da un telefono cellulare. Per il momento le norme UE si limitano a ridurre le tariffe interoperatore. Esorto tuttavia il settore della telefonia mobile a trasferire rapidamente tali risparmi agli utenti del roaming di dati. La Commissione e le autorità nazionali di regolamentazione effettueranno un attento monitoraggio delle tariffe del roaming di dati e l'anno prossimo esamineranno la situazione per verificare se il mercato stia finalmente diventando concorrenziale". Le nuove norme in materia di roaming applicabili da oggi:    limitano a 0,11 euro (IVA esclusa) il costo dell'invio di un SMS dall'estero rispetto a una media attuale di 0,28 euro;     riducono ulteriormente i prezzi delle chiamate effettuate in roaming. Da oggi i limiti sono rispettivamente di 0,43 euro per le chiamate effettuate e 0,19 euro per le chiamate ricevute all'estero e ulteriori riduzioni sono previste a partire dal 1° luglio 2010 (rispettivamente 0,39 e 0,15 euro) e dal 1° luglio 2011 (rispettivamente 0,35 e 0,11 euro) (prezzi al minuto IVA esclusa). Fino a ieri il prezzo massimo per le chiamate effettuate e ricevute all'estero era pari rispettivamente a 0,46 euro e 0,22 euro. Nell'estate del 2005, prima dell'intervento dell'UE, il costo di una chiamata in roaming all'interno dell'UE si aggirava intorno a 1,70 euro per un tedesco che chiamava dall'Austria, a 1,47 euro per un britannico che chiamava dall'Italia e a 2,50 euro per un belga che chiamava da Cipro (   MEMO/05/247   );    introducono la fatturazione al secondo dopo i primi 30 secondi per le chiamate effettuate in roaming e dopo il primo secondo per le chiamate ricevute all'estero. Fino a oggi i consumatori pagavano fino al 24% in più del tempo effettivamente utilizzato per effettuare o ricevere chiamate;     riducono le tariffe per navigare sul web e scaricare film o programmi video con un cellulare all'estero, grazie all'imposizione di un prezzo massimo all'ingrosso di 1 euro per MB scaricato, rispetto all'attuale prezzo medio all'ingrosso di 1,68 euro per MB, con picchi in Irlanda (6,82 euro), Grecia (5,30 euro) e Estonia (5,10 euro). Il prezzo all'ingrosso del download sarà ulteriormente ridotto nei prossimi due anni e passerà a 0,80 euro nel 2010 e a 0,50 euro nel 2011. I consumatori saranno informati del costo dei servizi di trasmissione dati, in quanto le nuove norme impongono agli operatori di fornire (mediante SMS o finestra "pop-up") gratuitamente ai loro clienti informazioni specifiche per paese sulle tariffe di roaming non appena si recano in un altro Stato membro e utilizzano i servizi di dati. Per evitare brutte sorprese e bollette astronomiche per i consumatori, le nuove norme prevedono un meccanismo di blocco quando la bolletta raggiunge 50 euro o un'altra soglia a scelta del consumatore (recentemente un tedesco che aveva scaricato un programma televisivo in roaming durante un soggiorno in Francia si è visto recapitare una bolletta di 46 000 euro). Gli operatori avranno tempo fino a marzo 2010 per mettere in atto questo meccanismo.     Le nuove norme sul roaming, che si basano sul primo regolamento dell'UE sui servizi di roaming vocale adottato nel 2007 (   IP/07/870   ), si applicheranno fino all'estate 2012. Il Parlamento europeo e il Consiglio hanno chiesto alla Commissione di riferire sul funzionamento delle nuove norme entro l'estate del 2010. A quel punto la Commissione potrebbe proporre altre norme, se necessario, entro la fine di giugno 2011.  Contesto  Il   regolamento UE sul roaming del 2007 ha introdotto limiti tariffari ("eurotariffa") per le chiamate effettuate e ricevute in paesi esteri all'interno della UE, con risparmi medi per i consumatori dell'ordine del 70% rispetto al 2005, ovvero prima dell'intervento dell'UE.  Nel 2008 dopo un riesame delle norme sul roaming la Commissione ha proposto di prorogarle per altri tre anni, con nuove norme sugli SMS e i servizi di dati. Il Parlamento europeo ha approvato a larga maggioranza le nuove norme UE sul roaming nell'aprile 2009 (   IP/09/620   ), seguito, l'8 giugno, dal Consiglio UE dei ministri delle telecomunicazioni (   IP/09/880   ).  Dall'insediamento dell'attuale Commissione europea nel 2004, l'uso della telefonia mobile nell'UE è aumentato dall'84,6% al 119% della popolazione (   IP/09/473   ).   Per una panoramica delle tariffe UE di roaming paese per paese si invita a consultare il sito web dell'UE sul roaming :    http://ec.europa.eu/information_society/activities/roaming/index_en.htm       MEMO/09/     309    ANNEX  Retail caps for roamed voice calls without VAT ( € cents) – as of 1 July 2009  Voice calls         Calls made   43     Calls received   19     SMS         SMS sent   11     SMS received   Free of charge     Roamed calls made  Figures and graphics available in PDF and WORD PROCESSED   Roamed calls received  Figures and graphics available in PDF and WORD PROCESSED   Roamed SMS  Figures and graphics available in PDF and WORD PROCESSED     Prices for making a roamed call including VAT (1 minute)                          travelling to   2005   2009 reg. prices     Austria   Greece   0.93   0.52     Belgium   Cyprus   1.80   0.52     Bulgaria   Austria   n/a   0.52     Cyprus   Belgium   3.00   0.50     Czech Republic   United Kingdom   1.99   0.51     Denmark   Slovakia   1.52   0.54     Estonia   Germany   1.01   0.52     Finland   Spain   0.88   0.53     France   Poland   1.50   0.51     Germany   France   1.49   0.51     Greece   Estonia   2.02   0.51     Hungary   Denmark   1.35   0.54     Ireland   Italy   1.34   0.52     Italy   Czech Republic   2.00   0.52     Latvia   France   1.81   0.52     Lithuania   Germany   1.15   0.51     Luxembourg   France   1.20   0.50     Malta   Portugal   1.52   0.51     Netherlands   Finland   1.38   0.51     Poland   Germany   1.28   0.53     Portugal   Sweden   1.07   0.52     Romania   Spain   n/a   0.51     Slovakia   Ireland   1.53   0.51     Slovenia   United Kingdom   2.10   0.52     Spain   Cyprus   1.80   0.50     Sweden   The Netherlands   1.10   0.54     United Kingdom   Portugal   1.45   0.50      Prices for receiving a roamed call including VAT   (1 minute)                           travelling to   2005   2009 reg. prices     Austria   Greece   0.52   0.23     Belgium   Cyprus   1.38   0.23     Bulgaria   Austria   n/a   0.23     Cyprus   Belgium   0.28   0.22     Czech Republic   United Kingdom   n/a   0.23     Denmark   Slovakia   0.68   0.24     Estonia   Germany   0.45   0.23     Finland   Spain   0.53   0.23     France   Poland   0.68   0.23     Germany   France   0.69   0.23     Greece   Estonia   n/a   0.23     Hungary   Denmark   0.48   0.24     Ireland   Italy   0.99   0.23     Italy   Czech Republic   1.50   0.23     Latvia   France   0.59   0.23     Lithuania   Germany   0.87   0.23     Luxembourg   France   n/a   0.22     Malta   Portugal   0.94   0.22     Netherlands   Finland   0.75   0.23     Poland   Germany   0.50   0.23     Portugal   Sweden   0.55   0.23     Romania   Spain   n/a   0.23     Slovakia   Ireland   0.77   0.23     Slovenia   United Kingdom   0.55   0.23     Spain   Cyprus   1.10   0.22     Sweden   The Netherlands   0.59   0.24     United Kingdom   Portugal   1.10   0.22     Prices for sending a text message including VAT                          travelling to   2005   2009 reg. prices     Austria   Greece   0.25   0.13     Belgium   Cyprus   0.40   0.13     Bulgaria   Austria   n/a   0.13     Cyprus   Belgium   0.24   0.13     Czech Republic   United Kingdom   0.27   0.13     Denmark   Slovakia   0.27   0.14     Estonia   Germany   0.25   0.13     Finland   Spain   0.42   0.13     France   Poland   0.30   0.13     Germany   France   0.32   0.13     Greece   Estonia   0.49   0.13     Hungary   Denmark   0.37   0.14     Ireland   Italy   0.59   0.13     Italy   Czech Republic   0.50   0.13     Latvia   France   0.27   0.13     Lithuania   Germany   0.26   0.13     Luxembourg   France   0.31   0.13     Malta   Portugal   0.43   0.13     Netherlands   Finland   0.75   0.13     Poland   Germany   0.53   0.13     Portugal   Sweden   0.65   0.13     Romania   Spain   n/a   0.13     Slovakia   Ireland   0.27   0.13     Slovenia   United Kingdom   0.38   0.13     Spain   Cyprus   0.87   0.13     Sweden   The Netherlands   0.32   0.14     United Kingdom   Portugal   0.69   0.13
IP/ 09/1070   Bru xelles, 2 luglio 2009   L'UE lancia uno strumento di microfinanz iamento per un valore di 100 milioni di euro per aiutare i disoccupati ad avviare piccole imprese   La Commissione europea ha proposto oggi di istituire un nuovo strumento di microfinanza per fornire microcrediti alle piccole imprese e alle persone che hanno perso il lavoro e intendono avviare in proprio una piccola impresa. Lo strumento avrà una dotazione iniziale di 100 milioni di euro che potrebbero lievitare a più di 500 milioni di euro nell'ambito di un'iniziativa congiunta con istituzio ni finanziarie internazionali, in particolare il gruppo Banca europea per gli investimenti (BEI). Il nuovo strumento costituisce una delle azioni annunciate il 3 giugno nella comunicazione della Commissione: "Un impegno comune per l'occupazione" (cfr.   IP/09/859   e   MEMO/09/259   ).  "Quest'anno la crisi economica comporterà la perdita di 3,5 milioni di posti di lavoro nell'UE. La crisi finanziaria ha prosciugato il credito per coloro che desiderano avviare o sviluppare la propria impresa" ha affermato Vladimír Špidla, commissario responsabile per l'occupazione e gli affari sociali. "Nell'attuale recessione vogliamo offrire l'opportunità di un nuovo inizio ai disoccupati agevolando l'accesso al credito affinché possano creare o sviluppare nuove imprese. E desideriamo anche aiutare le piccole imprese a svilupparsi ulteriormente a dispetto della crisi. Ciò contribuirà a creare nuovi posti di lavoro. L'UE può recare un effettivo valore aggiunto unendo le forze con il gruppo BEI al fine di dare ai cittadini la possibilità di realizzare il loro sogno di imprenditori."  L'attuale flessione dell'economia è iniziata con una crisi finanziaria innescata da gravi problemi di liquidità: le banche hanno smesso di prestarsi denaro tra di loro e anche di prestare denaro ai cittadini che esercitano un'attività economica e creano posti di lavoro. Il nuovo strumento di microfinanz iamento intende appianare la via per coloro che, nell'attuale contesto di contrazione del credito, potrebbero trovare difficoltà a reperire i fondi per avviare una propria impresa.   I lavoratori che hanno perso il posto di lavoro o quelli che sono a rischio di disoccupazione e intendono creare una propria impresa troveranno un accesso agevolato ai finanziamenti e beneficeranno di misure di sostegno addizionali quali orientamento, formazione e preparazione. Le persone in situazione svantaggiata, compresi i giovani, che intendono avviare o sviluppare ulteriormente la propria impresa fruiranno anch'essi di garanzie e di assistenza nella preparazione di un piano di attività.  Un bilancio iniziale di 100 milioni di euro dovrebbe mobilitare finanziamenti per un importo di 500 milioni di euro in cooperazione con istituzioni finanziarie internazionali quali il gruppo BEI. Ciò potrebbe tradursi in circa 45 000 prestiti in un periodo massimo di 8 anni. Inoltre, la possibilità di applicare a questi finanziamenti tassi d'interesse agevolati grazie all'intervento del Fondo sociale europeo faciliterà l'accesso ai finanziamenti.  Nell'UE per microcredito si intendono prestiti di valore inferiore a 25 000 euro. Lo strumento ha la vocazione di aiutare le microimprese che danno lavoro a meno di 10 persone (91% di tutte le imprese europee) e le persone disoccupate o inattive che intendono diventare lavoratori autonomi ma non hanno accesso ai tradizionali servizi bancari. Il 99% delle nuove imprese create in Europa sono microimprese o piccole imprese e un terzo di esse è creato da disoccupati.  La proposta della Commissione sarà discussa nell'ambito della procedura di codecisione dagli Stati membri e dai ministri riuniti in sede di Consiglio (con votazione a maggioranza qualificata) e dal Parlamento europeo. La Commissione si attende che il nuovo "strumento di microfinanz iamento Progress" sia operativo nel 2010.  Contesto  Nel contesto della risposta dell'UE alla crisi il Consiglio europeo di primavera e il vertice sull'occupazione tenutosi a Praga nel maggio di quest'anno hanno identificato e definito tre priorità chiave: mantenere l'occupazione, creare posti di lavoro e promuovere la mobilità. Prendendo le mosse da questo sforzo comun e la Commissione ha proposto il 3 giugno "Un impegno comune per l'occupazione" per intensificare la cooperazione tra l'UE e gli Stati membri nonché tra le parti sociali europee attorno a queste tre priorità. La proposta odierna rappresenta una delle iniziative delineate il 3 giugno.  Per ulteriori informazioni  Propos ta di strumento europeo di microfinanziamento e documento di accompagnamento    http://ec.europa.eu/social/main.jsp?langId=en&amp;catId=89&amp;newsId=547&amp;furtherNews=yes   Sito della Commissione europea sull'impatto sociale della crisi    http://ec.europa.eu/social/main.jsp?langId=it&amp;catId=736    Un impegno comune per l'occupazione    http://ec.europa.eu/social/main.jsp?langId=en&amp;catId=89&amp;newsId=514&amp;furtherNews=yes
IP/09/ 1072  Bruxelles, 2 luglio 2009    Aiuti di Stato: la Commissione aggiorna le norme sul finanziamento statale delle emittenti di servizio pubblico     La Commissione europea ha adottato una nuova comunicazione sugli aiuti di Stato per il finanziamento delle emittenti di servizio pubblico. Si è così stabilito un chiaro contesto per lo sviluppo dei servizi pubblici di diffusione dei mezzi audiovisivi, migliorando al tempo stesso la certezza del diritto per gli investimenti dei media pubblici e privati. La nuova comunicazione sostituisce la comunicazione della Commissione sulla radiodiffusione, del 2001 (vedere   IP/01/1429   ). Tra le modifiche di maggior rilievo, si sono accentuati la responsabilizzazione e il controllo effettivo a livello nazionale, inclusa una trasparente valutazione dell'incidenza complessiva dei nuovi servizi mediatici a finanziamento statale. Il membro della Commissione responsabile della Concorrenza, Neelie Kroes, ha dichiarato: "La nuova comunicazione stabilisce il giusto equilibrio tra gli interessi dei media pubblici e privati, così da assicurare una sana concorrenza nell'ambiente dei media, che è in rapidissimo mutamento. Le emittenti di servizio pubblico potranno beneficiare dello sviluppo della tecnologia digitale e dei servizi basati su Internet per offrire servizi di alta qualità su tutte le piattaforme, senza falsare indebitamente la concorrenza a detrimento degli altri operatori mediatici."  Il membro della Commissione responsabile della Società dell'informazione e mezzi di comunicazione, Viviane Reding, ha dichiarato: "L'adozione di questa comunicazione conferirà maggiore certezza del diritto al settore dei media in Europa e assicurerà concorrenza leale tra le emittenti di servizio pubblico e i media privati Uno dei principali obiettivi della Commissione è preservare un dinamico panorama mediatico nell'ambiente in linea, in particolare assicurando che le offerte in linea delle emittenti di servizio pubblico non falsino la concorrenza a scapito delle offerte dei servizi in linea e degli organi di stampa. La comunicazione adottata oggi risponde con chiarezza ed efficacia a questo obiettivo." Le principali modifiche della nuova comunicazione riguardano:   il controllo a priori dei nuovi servizi di rilevante portata lanciati dalle emittenti di servizio pubblico (controbilanciando l'incidenza di questi nuovi servizi sul mercato con il loro valore pubblico);   chiarimenti sull'inclusione dei servizi a pagamento nel mandato di pubblico servizio;   controllo più efficace degli eccessi di compensazione e supervisione del mandato di servizio pubblico a livello nazionale;   maggiore flessibilità finanziaria per le emittenti di servizio pubblico.   L'intento della comunicazione è assicurare, per la diffusione dei mezzi audiovisivi, servizi pubblici di alta qualità su varie piattaforme, da Internet agli schermi nei luoghi pubblici. Inoltre, prima che le emittenti di servizio pubblico immettano sul mercato nuovi servizi, i cittadini e gli operatori europei potranno esprimere il loro parere in pubbliche consultazioni. Infine, in quanto contribuenti, i cittadini beneficeranno di un utilizzo più responsabilizzato, trasparente e proporzionato del finanziamento statale in questo settore.  La comunicazione è stata adottata dopo aver proceduto a un'ampia consultazione pubblica (vedere   IP/08/24   ,   IP/08/1626   e   IP/09/564   ) ed è basata sui principi fondamentali del finanziamento della radiodiffusione di servizio pubblico del protocollo di Amsterdam (vedere più oltre, nel "Contesto"). In particolare, la comunicazione riconosce il potere discrezionale degli Stati membri di definire il mandato delle emittenti di servizio pubblico e sottolinea il dovere della Commissione di preservare la concorrenza leale. Il testo della comunicazione è disponibile sul sito:    http://ec.europa.eu/competition/state_aid/legislation/specific_rules.html#broadcasting    La versione definitiva sarà pubblicata nella Gazzetta Ufficiale dell'Unione europea ed entrerà in vigore alla data della pubblicazione. Contesto Le emittenti europee di servizio pubblico ricevono ogni anno oltre 22 miliardi di euro in forma di canoni o direttamente come sovvenzioni statali, il che le pone al terzo posto, dopo l'agricoltura e le imprese di trasporto, tra i beneficiari di aiuti di Stato.  Il protocollo allegato al trattato di Amsterdam   1    chiarisce che i sistemi di radiodiffusione di servizio pubblico sono in diretta correlazione con le esigenze democratiche, sociali e culturali della società e conferisce agli Stati membri il diritto di finanziare le emittenti di servizio pubblico nella misura in cui tale finanziamento è erogato per adempiere al mandato di servizio pubblico quale è stato affidato, definito e organizzato da ciascuno Stato membro e purché il finanziamento non incida indebitamente sugli scambi e sulla concorrenza nell'Unione europea.  Per chiarire la sua interpretazione del protocollo di Amsterdam, la Commissione ha adottato dapprima, nel 2001, una comunicazione relativa all'applicazione delle norme sugli aiuti di Stato al servizio pubblico di radiodiffusione (vedere   IP/01/1429   ). Dopo di allora, la Commissione ha adottato più di 20 decisioni, che hanno apportato altri chiarimenti sull'applicazione delle norme. L'esame dei singoli casi ha integrato, sotto molteplici aspetti, i principi enunciati nella comunicazione del 2001. Un quadro generale delle decisioni sui singoli casi è disponibile sul sito:    http://ec.europa.eu/competition/sectors/media/decisions_psb.pdf .  Le decisioni più recenti sugli aiuti di Stato a favore dei servizi pubblici di diffusione dei mezzi audiovisivi in   Germania   (vedere   IP/07/543   e   MEMO/07/150   ), in   Irlanda   (vedere   IP/08/317   ) e in   Belgio   (vedere   IP/08/316   ) riflettono l'impostazione della Commissione, in particolare per quanto riguarda il mandato di servizio pubblico nel nuovo ambiente mediatico, per esempio quando le emittenti gestiscono siti web e trasmettono via i telefoni cellulari.   1 :     http://europa.eu/eur-lex/en/treaties/selected/livre347.html   .
IP/09/1090 Bruxelles, 6 luglio 2009 Il presidente Barroso al vertice del G8 in Italia dall’8 al 10 luglio 2009: definire insieme risposte sostenibili alle sfide globali Per la quinta volta, il Presidente Barroso rappresenterà la Commissione al vertice del G8, che quest'anno si svolgerà sotto la presidenza italiana all'Aquila. I leader del G8 parleranno dell’economia mondiale, affrontando temi come il commercio, i cambiamenti climatici e l’energia, l’Africa e lo sviluppo e la sicurezza alimentare. Insieme ai leader della Svezia, presidente di turno del Consiglio dell’Unione europea, agli altri quattro membri UE facenti parte del G8 (Francia, Germania, Italia e Regno Unito) e a Stati Uniti, Russia, Canada e Giappone, il Presidente Barroso solleciterà una risposta internazionale coordinata alle sfide comuni connesse alla crisi economica e finanziaria, al commercio, all’ambiente, ai cambiamenti climatici e all’energia, allo sviluppo, all’Africa e alla sicurezza alimentare. Il Presidente Barroso ha dichiarato: “Il vertice G8 di quest’anno si svolge in un periodo particolarmente difficile. L’Europa ha assunto un ruolo guida nel raccogliere sfide riguardanti, ad esempio, la vigilanza dei mercati finanziari, le politiche sostenibili in materia di clima e il commercio mondiale. Questo vertice è l’occasione per impegnarci ulteriormente. Dobbiamo attuare rapidamente la riforma del sistema finanziario mondiale. Dobbiamo agire con determinazione per contrastare i cambiamenti climatici. Dobbiamo ribadire e onorare i nostri impegni nei confronti dei più poveri.” I cambiamenti climatici saranno oggetto di intense discussioni sia in sede di G8 che alla riunione del Major Economies Forum. Il Presidente Barroso insisterà sull’importanza della scienza e di un aumento delle temperature circoscritto a 2°C e inviterà a ribadire l’obiettivo di ridurre le emissioni mondiali almeno del 20% entro il 2050. Tutti i paesi industrializzati dovrebbero inoltre essere pronti a ridurre le emissioni almeno dell’80% nello stesso periodo, assicurando un primo, notevole contributo a questo obiettivo mediante forti riduzioni a medio termine di entità paragonabile. Questo dovrebbe motivare a sua volta le principali economie emergenti a prendere provvedimenti per ridurre collettivamente le loro emissioni al di sotto dei livelli attuali. Il Presidente sottolineerà altresì le opportunità economiche che comporta il passaggio a un’economia a basse emissioni di carbonio. Quanto all’economia mondiale, il Presidente Barroso esorterà il G8 a inviare un segnale forte per ribadire la necessità di non cedere alle spinte protezionistiche nel settore del commercio e degli investimenti in un periodo di crisi economica. Alla luce del grave impatto sociale che provoca la crisi attuale, il Presidente chiederà a tutti i governi di porre al primo posto i cittadini, elaborando politiche sociali e occupazionali che contribuiscano a tutelare le persone e i posti di lavoro onde promuovere la ripresa economica e la creazione di un nuovo contesto globale più equo. Il Presidente insisterà altresì perché alla riunione dell’Aquila si imprima un nuovo impulso onde concludere quanto prima l'agenda di Doha per lo sviluppo. Il Presidente Barroso sottolineerà, infine, l’importanza che riveste tuttora la sicurezza alimentare mondiale per la quale, dopo l’ultima riunione del G8, la Commissione ha adottato e iniziato ad attuare uno strumento alimentare di 1 miliardo di euro. Il Presidente si compiace dell’attenzione sempre più viva manifestata dagli altri partner del G8 per questo grave problema. Quanto alla partecipazione, il vertice del G8 di quest’anno rispecchia la ferma volontà dei leader del gruppo di sviluppare il dialogo con i loro partner globali e di farne una parte integrante e imprescindibile del vertice, creando inoltre collegamenti con altri processi in corso, in particolare i negoziati delle Nazioni Unite sui cambiamenti climatici e il G20. Ulteriori informazioni:    MEMO/09/317    Sito del vertice del G8:    http://www.g8italia2009.it/G8/G8-G8_Layout_locale-1199882116809_Home.htm    Sito del Presidente Barroso:    http://ec.europa.eu/commission_barroso/president/index_en.htm    Sito web Europa:    http://europa.eu/index_it.htm
IP/09/ 1092   Bruxelles, 7 luglio 2009   Consumatori: un sistema di classificazione dei reclami valido su scala UE per accelerare la risposta strategica in caso di mercati che deludono le aspettative dei consumatori   La Commissione europea ha reso pubblica oggi la falsariga di un metodo su scala UE per classificare e rendicontare i reclami dei consumatori e invita il pubblico a formulare commenti sulla proposta. Il numero di reclami dei consumatori è un indicatore chiave della salute del mercato. Circa la metà dei consumatori europei che non sono soddisfatti del modo in cui il loro reclamo è stato trattato da un operatore commerciale si rivolge a terzi come ad esempio un'organizzazione dei consumatori o un'autorità di regolazione per ottenere aiuto. In Europa esistono circa 700 organizzazioni che trattano i reclami e la maggior parte di esse usa una classificazione propria con il risultato di rendere estremamente difficile avere un quadro d'insieme, anche a livello nazionale. L'idea che sottende la proposta odierna è di assicurare che le organizzazioni che in tutta l'UE raccolgono i reclami dei consumatori possano usare un metodo di classificazione comparabile e in base ad esso trasmettere i loro dati alla Commissione. L'analisi dei dati su scala europea costituirà un importante strumento per contribuire a valutare come diversi settori e mercati nazionali agiscono nei confronti dei consumatori e consentire alle autorità nazionali e UE di prendere provvedimenti in modo più celere ed efficace nei confronti di mercati che deludono le aspettative dei consumatori. Dopo aver raccolto e analizzato le risposte pervenute in seguito alla consultazione la Commissione raccomanderà la versione finale della metodologia. La classificazione dei reclami sarà usata dalle organizzazioni su base volontaria.  Meglena Kuneva, Commissario UE responsabile per i consumatori, ha affermato: "Quando un consumatore decide di affrontare lo stress e di fare lo sforzo di presentare un reclamo, ciò significa di solito che la questione è seria. E una valanga di reclami simili può essere un forte segnale del fatto che il mercato sta deludendo le aspettative dei consumatori". Essa ha anche affermato: "Il metodo che stiamo prospettando oggi intende assicurare che la voce dei consumatori insoddisfatti sia percepita in modo chiaro e con sufficiente tempestività sia nelle loro capitali nazionali che a Bruxelles".  Il metodo  La falsariga che la Commissione ha presentato oggi offre un sistema standardizzato di raccolta dei reclami utilizzando una griglia comune di criteri per classificare i casi. Tra i criteri vi sono ad esempio il metodo di vendita (ad esempio acquisto in negozio o on line), il tipo di azienda (ad esempio supermercato o stazione di servizio) e la categoria di prodotti (ad esempio apparecchiature elettroniche o assicurazioni vita) . Lo strumento è destinato ad essere usato dai terzi che raccolgono i reclami come ad esempio le autorità nazionali a tutela dei consumatori, le organizzazioni dei consumatori, gli ombudsman, le commissioni per i reclami dei consumatori o le autorità di regolamentazione. Le organizzazioni decideranno su base volontaria se usare il sistema di classificazione e inviare i loro dati alla Commissione. La Commissione renderà quindi pubblici i dati per il tramite del quadro di valutazione dei mercati dei beni di consumo (Consumer Markets Scoreboard).   Nel 2008 la Commissione ha chiesto alle parti interessate cosa pensassero dell'idea di una classificazione armonizzata su scala UE. L'80% dei rispondenti erano a favore di tale idea. A partire da ciò la Commissione si è rivolta a un gruppo di esperti in rappresentanza degli organismi che raccolgono i reclami per chiedere il loro aiuto nello sviluppo della falsariga che è stata presentata oggi.  Perché sono importanti i reclami dei consumatori ?   Nell'anno precedente il febbraio 2008 circa 78 milioni di cittadini europei hanno presentato un reclamo formale contro un operatore commerciale. Altri 30 milioni di persone non hanno reclamato anche se avevano ragione di farlo. Circa la metà di coloro che hanno presentato reclamo formale non era soddisfatta del modo in cui il reclamo è stato trattato. Di coloro ancora insoddisfatti circa la metà (quasi 20 milioni di persone) ha contattato un'organizzazione terza per ottenere aiuto   1   .  Il reclamo di un consumatore è un dato fattuale che può essere il sintomo di un problema sistemico sul mercato. I reclami sono uno dei cinque indicatori chiave utilizzati nel quadro di valutazione dei mercati dei beni di consumo per determinare qual è il funzionamento dei mercati in relazione ai consumatori, assieme a indicatori quali la soddisfazione dei consumatori, i prezzi, il cambio di fornitore e la sicurezza.  Perché un approccio su scala UE ?   Da uno studio della Commissione è emerso che vi sono più di 700 organizzazioni terze che raccolgono i reclami dei consumatori in Europa. Alcune hanno sistemi di rendicontazione avanzati e dettagliati. Ma ciascuna classifica i reclami in modo diverso. Ad esempio alcuni organismi usano categorie ricalcate sulle pagine gialle mentre altri si basano su capitoli della legislazione nazionale.  Di conseguenza questa fonte preziosa di informazioni rimane ampiamente inutilizzata. I raffronti sono spesso difficili anche a livello nazionale , per non parlare di quello europeo, anche se i beni e servizi offerti in tutta Europa sono simili e nonostante il fatto che un gran numero di essi siano ora oggetto di transazioni transfrontaliere. La frammentazione dei dati rallenta la risposta dei decisori nazionali ed europei ai problemi incontrati dai consumatori su mercati specifici.   Chi se ne avvantaggerà ?   I principali beneficiari saranno i consumatori stessi poiché il tempo necessario ai decisori politici nazionali ed europei e alle autorità di regolamentazione per rispondere alle preoccupazioni quotidiane dei consumatori verrebbe ridotto notevolmente. Le autorità nazionali e le autorità di regolamentazione dovrebbero essere in grado di meglio rispondere alle tendenze emergenti grazie a un quadro più completo dei propri mercati e a un raffronto più agevole con altri paesi. I decisori UE saranno in grado di comparare opportunamente i dati relativi ai reclami in una dimensione UE unitamente ad altri indicatori chiave del mercato come i prezzi o il cambio di fornitore.  Molte organizzazioni non governative dei consumatori che ora non hanno le risorse per sviluppare un proprio sistema e influenzare la politica dei consumatori a monte trarranno anch'esse beneficio dalla disponibilità di un metodo standardizzato e di dati comparabili.  I prossimi passi  La Commissione invita a formulare commenti sulla proposta entro il 5 ottobre 2009. Una volta analizzati detti commenti la Commissione raccomanderà una metodologia definitiva.  Per il testo completo della comunicazione, il documento di lavoro del personale della Commissione unitamente al progetto di metodologia e per il questionario on line si rinvia a :     http://ec.europa.eu/yourvoice/consultations/index_it.htm       http://ec.europa.eu/consumers/strategy/complaints_en.htm     Risultati della consultazione pubblica iniziale:     http://ec.europa.eu/consumers/consultations/complaints/index_en.htm     Quadro di valutazione dei mercati dei beni di consumo :     http://ec.europa.eu/consumers/strategy/facts_en.htm      1 :  Eurobarometro 69.1
IP/09/ 1109   Bruxelles, 9 luglio 2009   'Sii sano, sii te stesso' – la Commissione dà il via a un'iniziativa per la salute dei giovani   Coinvolgere più attivamente i giovani nello sviluppo delle politiche sanitarie dell'UE è l'obiettivo di un'iniziativa avviata oggi da Androulla Vassiliou, commissario europeo responsabile per la salute. L'iniziativa prenderà il via con una conferenza sulla salute dei giovani che si terrà a Bruxelles il 9 e 10 luglio 2009. Più di 200 giovani tra i 18 e i 25 anni di età provenienti da tutta Europa si incontreranno con decisori politici e organizzazioni sanitarie per discutere questioni sanitarie essenziali come il consumo di alcool, tabacco e droghe, o l'attività fisica e la salute mentale. Verranno anche affrontate questioni trasversali come la crisi finanziaria, le disparità sul piano sanitario, l'istruzione e il ruolo dei media. La conferenza è organizzata congiuntamente con il Forum europeo della gioventù ed è affiancata da un sito web multilingue attivato sul portale dell'UE consacrato alla salute che comprende anche un blog.  Tra gli oratori di punta che interverranno nella conferenza si annoverano S.A.R. la Principessa Laurentien dei Paesi Bassi, l'Alto rappresentante per la gioventù della Francia, Martin Hirsch, la vicedirettrice regionale per l'Europa dell'Organizzazione mondiale della Sanità, Nata Menabde, e il presidente del Forum europeo della gioventù, Tine Radinja. Giovanî partecipanti prenderanno la parola in tutte le sessioni e l'intera conferenza sarà trasmessa tramite webstream per assicurare un più ampio auditorio.  Androulla Vassiliou, commissario europeo per la Salute ha affermato: "Anche se la salute dei giovani in Europa è migliore che mai, si registrano dei segnali inquietanti in relazione al fatto che troppi giovani adottano stili di vita che, nel lungo periodo, pregiudicheranno la loro capacità di condurre vite sane e produttive, mettendo così in pericolo il loro futuro. Il mio obiettivo è motivare i giovani d'oggi a curarsi della loro salute, a impegnarsi assieme ai decisori politici e a esprimersi sulle questioni legate alla salute." L'iniziativa per la salute dei giovani intende:   coinvolgere più da vicino i giovani nelle politiche sanitarie dell'UE;   rafforzare la partecipazione dei giovani nel processo decisionale;   coinvolgere altri settori tra i diversi ambiti politici a livello UE e nazionale nell'attuazione di programmi di prevenzione mirati ai giovani;    s upportare le attività degli Stati membri a promozione della salute dei giovani.     La necessità di questa iniziativa risulta ancora più chiara se si considerano i risultati di un'indagine condotta da Generation Europe da cui risulta che il 52% delle persone intervistate non sapeva nemmeno che vi fossero delle politiche UE in materia di salute dei giovani. Quando si è chiesto loro come pensavano di poter contribuire al processo decisionale in materia sanitaria il 41% ha chiesto un coinvolgimento più diretto con i decisori politici e il 40% ha suggerito che si migliorassero i canali di comunicazione.  Sito w eb: 'Sii sano – Sii te stesso'   Nell'ambito di questa iniziativa la Commissione ha creato il sito web   "Be Healthy - Be Yourself"   accessibile a partire dal portale dell'UE dedicato alla sanità e disponibile in 22 lingue. Il sito web è costituito di tre parti principali: una pagina dedicata alla conferenza, una pagina dedicata a un concorso “I giovani e la salute” e un blog con testimonianze di prima mano che è moderato dal Forum europeo della gioventù. I vincitori del concorso verranno proclamati durante la conferenza del 9 luglio. Contesto  L'UE ha già sviluppato azioni specifiche in collaborazione con i giovani. Ad esempio, per il tramite del Forum della gioventù, i giovani hanno partecipato alle campagne “Help” di prevenzione del tabagismo organizzate dall'UE per le quali hanno anche prodotto un manifesto in cui si esprimono sulle misure adeguate per meglio prevenire gli effetti nocivi del tabacco. La gioventù costituisce anche il target di diverse azioni in materia di promozione della salute avviate da membri della Piattaforma d'azione europea su dieta, attività fisica e salute. L'iniziativa per la salute dei giovani intende prendere le mosse da queste azioni. Per ulteriori informazioni:  Per ulteriori informazioni sull'iniziativa per la salute dei giovani, la conferenza e le relazioni di contesto si rinvia al sito web Be Health y Be Yourself:    http://health.europa.eu/youth     Forum e uropeo della gioventù:   http://www.youthforum.org/    DG SANCO-Sito web sui determinanti della salute:    http://ec.europa.eu/health/ph_determinants/healthdeterminants_it.htm       MEMO/09/     326
IP/09/ 1112  Bruxelles, 10 luglio 2009  Come trasformare il "dividendo digitale" in vantaggi per i consumatori e fino a 50 miliardi di euro di crescita economica per l'Europa  Il passaggio dalla TV analogica alla TV digitale libererà frequenze radio che potranno essere utilizzate per nuovi servizi. L 'UE è nelle condizioni ottimali per beneficiare di questo "dividendo digitale": Germania, Finlandia, Lussemburgo, Svezia, Paesi Bassi, Belgio (Fiandre) e gran parte dell'Austria hanno già spento le trasmissioni TV terrestri analogiche ed altri paesi dell'UE li seguiranno entro il 2012 (   IP/09/266   ). Il 12 giugno anche gli USA sono passati alle trasmissioni TV digitali. Sfruttare appieno i vantaggi del passaggio al digitale è una priorità della politica UE delle telecomunicazioni in quanto lo spettro radio reso disponibile può migliorare il modo in cui comunichiamo e accediamo ai contenuti audiovisivi. Un utilizzo efficiente dello spettro radio porterà inoltre ad economie di scala e migliorerà la competitività dell'UE promuovendo l'innovazione in materia di apparecchiature e servizi senza fili e facilitando l'accesso alla banda larga mobile. Oggi la Commissione ha lanciato una consultazione per determinare quale sia il modo migliore per collaborare a livello dell'UE per sfruttare al massimo questa opportunità unica. La consultazione durerà fino al 4 settembre 2009.   " Il dividendo digitale giunge in un momento importante in cui vogliamo collegare ogni parte dell'Europa alla banda larga ad alta velocità, garantire una trasmissione di alta qualità ed ampliare la scelta dei consumatori sul piano dei futuri servizi senza fili " , è quanto dichiarato da Viviane Reding, commissario UE responsabile per la società dell'informazione e i media.  " L'Europa riuscirà nei suoi intenti solo se adotta un approccio coordinato utilizzando lo spettro radio nel modo più efficiente possibile. A seconda delle scelte che facciamo, l'impatto potenziale del dividendo digitale può aumentare di miliardi di euro. Prima di completare le nostre proposte, desideriamo capire meglio che cosa pensano di queste scelte il pubblico, le emittenti, i gestori di servizi mobili e gli altri operatori del mercato " .  Poiché lo spettro radio liberato può trasmettere dati su lunghe distanze e oltre i confini nazionali, le decisioni in proposito prese in uno Stato membro hanno effetti in aree distanti fino a diverse centinaia di kilometri. In assenza di coordinamento questa risorsa preziosa potrebbe non essere utilizzata con la massima efficienza e alcuni servizi possono non essere disponibili in alcune parti d'Europa o di alcuni paesi.  La maggior parte degli usi potenziali del dividendo digitale riguardano i servizi di consumo di massa, sia quelli televisivi che quelli mobili in banda larga. Vi sono enormi vantaggi economici potenziali nel fare in modo che la stessa apparecchiatura possa operare sulle stesse frequenze in tutta la UE. Ciò creerà significative economie di scala per i produttori di apparecchiature e abbasserà i prezzi, il che a sua volta stimolerà ulteriormente la domanda dei consumatori e renderà questi servizi più accessibili.  Un coordinamento europeo appropriato aumenterebbe il potenziale impatto economico del dividendo digitale di ulteriori 20-50 miliardi di euro tra adesso e il 2015 e a lungo termine potrebbe dare luogo ad un incremento aggiuntivo di 30 miliardi di euro oltre il 2015.   Giacché entro il 2012 la TV digitale avrà completamente sostituito la trasmissione analogica e diversi Stati membri vogliono utilizzare rapidamente il potenziale delle soluzioni senza fili per generalizzare l'accesso alla banda larga, i paesi dell'UE debbono concordare urgentemente un approccio comune. La Commissione propone di adottare una roadmap dell'UE, ovvero una serie di provvedimenti comuni coordinati delineati nella consultazione odierna. Per garantire che ai fini del migliore uso possibile del dividendo digitale prevalga, per le autorità di regolamentazione e gli operatori del settore, un quadro di regolamentazione chiaro e prevedibile, la Commissione sta esaminando un piano per l'armonizzazione della banda 800 MHz, particolarmente adatta per le nuove generazioni di banda larga mobile.  La roadmap dell'UE evidenzierebbe i vantaggi del coordinamento dello spettro offrendo nel contempo agli Stati membri la flessibilità necessaria per far fronte alle specificità locali e nazionali, ad esempio in materia di radiodiffusione. La roadmap accrescerà altresì la disponibilità globale dello spettro radio al di là di quanto potrebbe essere realizzato dai singoli Stati membri e consentirà di prestare servizi più convenienti ed interoperabili.  La Commissione presenterà una proposta finale quanto prima dopo la chiusura di questa consultazione pubblica. Contesto  La TV analogica ha occupato finora un ampio segmento dello spettro radio, ma poiché la TV digitale lo utilizza in modo molto più efficiente, si stanno liberando frequenze per nuovi usi. Il "dividendo digitale" creato dal passaggio al digitale è molto allettante poiché le frequenze di questa gamma hanno una portata molto lunga e le apparecchiature possono essere agevolmente utilizzate indoors. Di conseguenza, vi sono molti potenziali candidati per l'accesso a questa parte dello spettro radio oltre alle emittenti televisive.  Nel novembre  2007, la Commissione ha emanato una   Comunicazione   che ha descritto la necessità e possibili approcci per realizzare un coordinamento comunitario appropriato in materia di spettro. La consultazione odierna è il principale follow-up e fa seguito alle discussioni con le autorità nazionali di regolamentazione e le parti interessate e ad uno studio socioeconomico in corso per esaminare l'impatto potenziale dei differenti scenari per l'uso del dividendo digitale. La consultazione sul dividendo digitale lanciata oggi:   http://ec.europa.eu/information_society/policy/ecomm/radio_spectrum/topics/reorg/pubcons_digdiv_200907/index_en.htm   Dettagli dello studio attualmente in corso di Analysys Mason, DotEcon e Hogan &amp; Hartson sullo sfruttamento del dividendo digitale (pubblicazione a settembre):    http://www.analysysmason.com/EC_digital_dividend_study     Informazioni degli Stati membri in merito ai piani di passaggio:     http://ec.europa.eu/information_society/policy/ecomm/current/broadcasting/switchover/national_plans/index_en.htm    Comunicazione della Commissione sul dividendo digitale:    http://eur-lex.europa.eu/LexUriServ/LexUriServ.do?uri=CELEX:52007DC0700:EN:NOT     Comunicazione della Commissione sull 'accelerazione della transizione dalla trasmissione analogica a quella digitale:     http://eur-lex.europa.eu/LexUriServ/LexUriServ.do?uri=CELEX:52005DC0204:EN:NOT      SPEECH/09/336
IP/09/ 1116  Bruxelles, 13° luglio 2009  La Commissione  europea e le imprese investiranno 3,2 miliardi di euro nella ripresa economica a favore di un'economia futura più forte, più verde e più competitiva  La Commissione  europea e le imprese hanno annunciato oggi la prima tornata di inviti a presentare proposte per progetti di ricerca che inietteranno 268 milioni di euro in tre settori di mercato fondamentali al fine di stimolare la ripresa economica e renderla più sostenibile e basata sulla conoscenza. Una somma complessiva di 3,2 miliardi di euro è stata stanziata per partenariati pubblico-privato (PPP) volti a sviluppare nuove tecnologie nei settori dell'industria manifatturiera, della costruzione e dell'automobile. Queste collaborazioni tra la Commissione e le imprese promuoveranno la competitività delle imprese europee a livello mondiale, ridurranno l'eccessivo consumo di energia degli edifici europei, che producono un terzo delle emissioni di CO 2 dell'UE, e svilupperanno nuove forme sostenibili di trasporto su strada. I tre partenariati previsti fanno parte del piano europeo di ripresa economica della Commissione, approvato dal Consiglio europeo nel dicembre del 2008, inteso a promuovere la convergenza dell'interesse pubblico e dell'impegno delle imprese per la ricerca.  Il commissario  UE per la scienza e la ricerca Janez Potočnik ha dichiarato " È attualmente assodato che l'investimento nella R &amp; S non è un lusso da permettersi nei periodi favorevoli, bensì rappresenta una necessità nelle fasi difficili. Se oggi l'Europa realizza investimenti intelligenti in settori strategici, domani potrà contare su nuovi posti di lavoro e una crescita sostenibile. Tramite questi partenariati innovativi la Commissione e le imprese uniscono le proprie forze per promuovere lo sviluppo di tecnologie pulite e rendere l'Europa leader in questo settore. L'invio tempestivo degli inviti dimostra la nostra capacità di agire insieme rapidamente per rispondere alle richieste avanzate dal piano europeo di ripresa economica in materia di ricerca. ".   Viviane  Reding, la Commissaria europea per la società dell'informazione e i media, ha affermato: " Gli investimenti congiunti da parte della Commissione e delle imprese rappresentano un passo importante verso un'economia basata sulla conoscenza e a basse emissioni di carbonio. È fondamentale raggiungere l'eccellenza nella ricerca e unire le forze per far sì che l'Europa che riemergerà dalla crisi sia una società forte, più sostenibile e più competitiva. La ricerca nelle tecnologie dell'informazione e della comunicazione può svolgere un ruolo particolarmente utile ai fini dello sviluppo degli strumenti che contribuiranno a rilanciare l'economia dell'Europa e a renderla più ecologica. ".   " Perché l'Europa possa passare ad un'economia basata sulla conoscenza e a basse emissioni di carbonio, i risultati della ricerca devono riuscire a trovare un'effettiva applicazione nelle imprese.    I PPP dimostrano che la Commissione europea sta aiutando le imprese ad investire una massa critica di risorse nella ricerca a più lungo termine anche in questo periodo di crisi in cui le imprese hanno la tentazione di pensare a breve termine" hanno affermato Massimo Matucci per conto del PPP "Fabbriche del futuro" , Juan Manuel Mieres, che rappresenta il PPP "Edifici efficienti sul piano energetico" e Günter Lugert per il PPP "Automobili verdi".  Oggi oltre 800 rappresentanti delle imprese e della ricerca in Europa si sono riuniti per annunciare la prima tornata di inviti a presentare proposte che sa rà lanciata ufficialmente il 30 luglio per i progetti che dovrebbero partire entro metà 2010. Si tratta di 268 milioni di euro di finanziamenti alla ricerca che serviranno ad esempio a sviluppare:    tecnologie, materiali e processi di fabbricazione innovativi per produrre di più consumando meno materiali, meno energia e producendo meno rifiuti;   edifici più efficienti sotto il profilo energetico: si tratta sia delle nuove costruzioni sia degli edifici già esistenti, che dovrebbero essere resi ecologici, nonché di materiali e tecniche di costruzione nuovi;    auto più verdi e sistemi di trasporto più intelligenti, compresa l'elettrificazione del trasporto su strada e urbano, e la ricerca in tecnologie ibride.    Contesto  Dal 2010 al 2013, saranno allocat i nel complesso 3,2 miliardi di euro per la ricerca tramite i tre partenariati pubblico-privato, metà dei quali provengono dalle imprese e metà dalla Commissione europea tramite il Settimo programma quadro per la R&amp;S. I primi inviti multitematici per la presentazione di proposte fanno parte di tre PPP:     Fabbriche del futuro (1,2 miliardi di euro) — Un'iniziativa per aiutare i produttori dell'UE, in particolare le piccole e medie imprese, ad adattarsi alle pressioni della concorrenza mondiale aumentando le loro conoscenze e l'uso delle tecnologie del futuro.    Edifici efficienti sul piano energetico (1 miliardo di euro) — Un'iniziativa per promuovere le tecnologie verdi e lo sviluppo di sistemi e materiali efficienti sul piano energetico negli edifici europei.    Auto verdi (1 miliardo di euro) — Un'iniziativa che pone l'accento sullo sviluppo di fonti di energia rinnovabile e non inquinante, sulla sicurezza e sulla fluidità del traffico nel settore automobilistico. "L'ecocompatibilità" è necessaria per raggiungere gli obiettivi comunitari e mondiali in materia di riduzione delle emissioni.   Per ulteriori informazioni Per maggiori informazioni sui PPP si rinvia a:   http://ec.europa.eu/research/industrial_technologies/lists/list_114_en.html   Per il testo della dichiarazione congiunta e il dossier stampa sulle attività di ricerca previste dal piano di ripresa cfr.:    IP/09/520      http://ec.europa.eu/research/index.cfm?pg=newsalert&amp;lg=en&amp;year=2009&amp;na=ppp-310309   Per il testo completo del piano europeo di ripresa economica cfr.:   http://eur-lex.europa.eu/LexUriServ/LexUriServ.do?uri=COM:2008:0800:FIN:EN:PDF
IP/09/ 1118   Bruxelles , 13 luglio 2009   Ambiente : in pericolo molti degli habitat e delle specie più vulnerabili d'Europa   La Commissione ha pubblicato oggi una relazione sullo stato di conservazione di oltre 1 150 specie e 200 tipi di habitat protetti dalla legislazione comunitaria. Solo una percentuale ridotta di questi habitat e specie vulnerabili ha raggiunto uno stato di conservazione definibile come buono e gli Stati membri dovranno incrementare il proprio impegno per migliorare la situazione. La relazione, riferita al periodo 2001-2006, è l'indagine più completa mai effettuata sulla biodiversità nell'UE e rappresenta un punto di riferimento prezioso per rilevare le tendenze future. Gli habitat erbosi, le zone umide e gli habitat costieri sono quelli che subiscono le pressioni maggiori, soprattutto a seguito del declino dei modelli agricoli tradizionali, dello sviluppo turistico e dei cambiamenti climatici. Il quadro non è però negativo ovunque e alcune delle specie più grandi ed emblematiche, come il lupo, la lince eurasiatica, il castoro e la lontra, stanno cominciando a ricolonizzare una parte della loro area di distribuzione tradizionale. Molti Stati membri hanno investito somme ingenti per il monitoraggio e nonostante alcune carenze l'esercizio di comunicazione dei dati è stato un grande successo.  Il Commissario UE all'ambiente, Stavros Dimas, ha dichiarato: "Ci siamo impegnati ad arrestare la perdita di biodiversità in Europa e la relazione odierna non lascia spazio a manifestazioni di compiacimento. Riportare gli habitat e le specie vulnerabili ad un buono stato di conservazione richiede tempo e molto impegno. La legislazione UE sulla natura e la rete Natura 2000 sono gli elementi principali per realizzare i nostri obiettivi di tutela della biodiversità nell'UE. Ora che la parte terrestre della rete è quasi ultimata, possiamo attenderci notevoli miglioramenti nei prossimi 10 o 20 anni.".   "In Europa la biodiversità sta subendo forti pressioni e corre gravi rischi. Anche se non si riuscisse ad arrestare la perdita di biodiversità in Europa entro il 2020, si stanno comunque ottenendo dei risultati. Come ha dichiarato il Commissario Dimas di recente ad Atene, l'obiettivo post-2010 deve essere ambizioso, quantificabile e chiaro. È importante continuare a puntare l'attenzione sul valore intrinseco della biodiversità, riconoscendo allo stesso tempo l'importanza di garantire lo stato di salute e la resilienza degli ecosistemi e dei servizi che essi forniscono"; così si è espressa Jacqueline McGlade, direttore esecutivo dell'Agenzia europea dell'ambiente. Successi importanti, ma limitati  La relazione riguarda 216 tipi di habit at e contiene informazioni su 1 182 specie circa. Anche se il messaggio generale che si può ricavare evidenzia il mancato raggiungimento di un buono stato di conservazione per molte specie e tipi di habitat, ci sono alcuni segnali che indicano che le misure di protezione cominciano ad avere degli effetti e che alcuni tipi di habitat e alcune specie stanno iniziando a recuperare. Per esempio, specie come l'orso bruno, il lupo e il castoro sono in fase di recupero e si stanno reinsediando in molte zone. Ciò significa che hanno trovato gli habitat adatti e che le pressioni negative come la caccia e l'inquinamento sono state ridotte.  Terreni erbosi, zone umide e coste sono particolarmente a rischio  Lo stato generale dei terreni erbosi, delle zone umide e degli habitat costieri è particolarmente scadente. I terreni erbosi sono essenzialmente associati a modelli agricoli tradizionali, che stanno scomparendo in tutta l 'UE. Lo stato di conservazione di tutti i tipi di habitat associati ad attività agricole è molto peggiore di quello degli altri tipi di habitat: solo il 7% delle valutazioni dello stato di conservazione ha avuto esito soddisfacente, rispetto al 21% degli habitat "non agricoli". Questo risultato è dovuto al passaggio a un modello di agricoltura più intensivo, all'abbandono delle terre e ad una scarsa gestione del suolo. Le zone umide vengono convertite ad altri usi e subiscono anche gli effetti dei cambiamenti climatici perché si tratta di habitat associati ai ghiacciai di montagna. Gli habitat costieri, infine, subiscono la pressione sempre più forte del turismo.  Carenza di informazioni  Nel complesso, lo stato di conservazione del 13% circ a degli habitat regionali e del 27% delle specie regionali è stato ritenuto "sconosciuto". Questa classificazione è stata usata molto per le specie dell'Europa meridionale; in particolare, a Cipro, in Grecia, in Spagna e in Portogallo oltre il 50% delle specie presenti nei rispettivi territori presentava uno stato di conservazione "sconosciuto".   L'ambiente marino è particolarmente problematico: basti pensare che lo stato di conservazione del 57% delle specie marine e di circa il 40% degli habitat marini è classificato come "sconosciuto".   Contesto: la relazione a norma dell'articolo 17   L'articolo  17 della direttiva Habitat impone agli Stati membri di presentare ogni sei anni informazioni sull'attuazione. Per il periodo 2001-2006 le relazioni contenevano, per la prima volta, la valutazione dello stato di conservazione delle specie e degli habitat disciplinati dalla direttiva e presenti nel territorio di ciascun paese. L'Agenzia europea dell'ambiente si è basata sulle relazioni per elaborare una valutazione integrata per ogni regione biogeografica, specie e habitat. La Commissione ha successivamente attinto alle valutazioni per redigere la relazione globale prevista dalla direttiva.  La direttiva Habitat  L 'ambiente naturale europeo è tutelato da due normative principali: la direttiva sugli uccelli selvatici e la direttiva sugli habitat. Quest'ultima impone agli Stati membri di mantenere un certo numero di tipi di habitat e di specie designati in uno stato di conservazione soddisfacente in determinati siti concordati con la Commissione. Con i siti designati nell'ambito della direttiva Uccelli selvatici, questi vanno a far parte della rete Natura 2000, la rete ecologica più vasta al mondo. Nell'ambito della direttiva Habitat sono stati designati quasi 22 000 siti, pari al 13,3% del territorio dell'UE. Nel complesso la rete Natura 2000 contiene più di 25 000 siti (totale dei siti designati dalla direttiva Uccelli selvatici e Habitat) e occupa il 17% circa del territorio dell'UE.  Per ulteriori informazioni consultare il sito:   http://ec.europa.eu/environment/nature/knowledge/rep_habitats/index_en.htm      http://biodiversity.eionet.europa.eu/article17
IP/09/1136    Bruxelles, 14° luglio 2009    La Commissione aggiorna l’elenco delle compagnie aeree messe al bando nello spazio aereo europeo La Commissione europea ha adottato ieri sera l’undicesimo aggiornamento comunitario dell’elenco delle compagnie aeree a cui è stato imposto il divieto di operare nell’Unione europea e che comprende quelle di altri due paesi. Con il presente aggiornamento viene rimosso il divieto già imposto a cinque compagnie in considerazione dei soddisfacenti miglioramenti apportati sotto il profilo della sicurezza.  “Non possiamo permetterci compromessi in materia di sicurezza aerea e dobbiamo prestare la massima attenzione; i cittadini hanno diritto di volare in condizioni di sicurezza in ogni parte del mondo” ha dichiarato il vicepresidente Antonio Tajani, concludendo “non possiamo accettare che le compagnie aeree operino a livelli di sicurezza diversi dentro e fuori dall’Europa. È venuto il momento per la comunità internazionale di ripensare la propria politica in materia di sicurezza aerea; le compagnie aeree che non sono considerate sicure non dovrebbero essere autorizzate a volare da nessuna parte. Questo elenco ha contribuito in larga misura a rendere più sicuri i cieli europei. Dobbiamo andare gradualmente verso una strategia internazionale basata sulla cooperazione tra paesi di tutto il mondo”.   Questo nuovo elenco sostituisce il precedente ed è già consultabile sul sito Internet della Commissione (   http://ec.europa.eu/transport/air-ban/   ).   Le conclusioni principali che si possono trarre da quest’ultimo aggiornamento sono di due tipi: a) l’elenco agisce come un forte incentivo a correggere le carenze constatate in materia di sicurezza; la cancellazione dall'elenco è sempre possibile, quando le parti interessate mettono in atto azioni correttive efficienti per conformarsi a tutte le pertinenti norme di sicurezza; b) il concetto di elenco comunitario si sta rivelando sempre più come uno strumento per prevenire piuttosto che per sanzionare ai fini della tutela della sicurezza aerea. Ciò è dimostrato dai numerosi esempi in cui la Comunità ha potuto risolvere con successo potenziali minacce per la sicurezza ben prima di dover ricorrere alla più drastica misura di imposizione di restrizioni.  Vanno riconosciuti gli importanti risultati e miglioramenti ottenuti dall’Autorità per l’aviazione civile indonesiana in materia di sicurezza. Dopo l’imposizione di un divieto operativo nel luglio 2007, quattro vettori, Garuda Indonesia, Airfast Indonesia, Mandala Airlines e Premiair, possono essere ormai cancellati dall’elenco in quanto le autorità indonesiane garantiscono che essi rispettano le norme di sicurezza internazionali. Il vettore tailandese One Two Go è stato cancellato dall’elenco in quanto il suo certificato è stato revocato dalle autorità dell’aviazione tailandese. Vengono riconosciuti i progressi compiuti dalle autorità per l’aviazione civile dell’Angola e dal vettore aereo TAAG Angola Airlines nel risolvere gradualmente le diverse carenze in materia di sicurezza. In questo contesto, l’accordo di cooperazione e assistenza concluso tra le autorità per l’aviazione civile dell’Angola e del Portogallo ha permesso a questo vettore di tornare a operare in Portogallo solo con determinati aeromobili e a condizioni molto rigide. Questo aggiornamento evidenzia inoltre il continuo dialogo in atto tra la Commissione e taluni Stati in merito alla sicurezza dei loro vettori. In questo contesto, in seguito alle prove fornite che attestano i miglioramenti apportati alle norme di sicurezza, la Commissione sottoporrà a uno stretto controllo l’attività di vari vettori aerei russi ai quali le autorità russe hanno imposto restrizioni operative. Inoltre il presente aggiornamento riconosce gli sforzi compiuti dalle autorità responsabili dell'aviazione civile di Indonesia, Gabon, Ucraina e Angola per rendere più efficiente l’esercizio delle loro responsabilità in materia di sorveglianza allo scopo di migliorare la sicurezza e cooperare strettamente a questo fine con la Commissione. Le carenze in materia di sicurezza identificate dal sistema di sorveglianza delle autorità per l’aviazione dello Zambia e del Kazakstan, hanno portato ad un divieto operativo per tutti i vettori di questi due Stati, con l’eccezione del vettore aereo kazako Air Astana, la cui operatività nella Comunità è congelata da severe restrizioni. Ciononostante, tutti i vettori che figurano nel presente aggiornamento e in quelli precedenti, continuano ad essere sottoposti ad ispezioni a terra prioritarie negli aeroporti comunitari, volte a garantire la loro costante conformità alle norme di sicurezza applicabili. Oggi l’elenco della Comunità contiene 9 vettori individuali le cui operazioni sono totalmente vietate nell’Unione europea: Air Koryo della Repubblica democratica popolare di Corea (DPRK), Air West del Sudan, Ariana Afghan Airlines dell’Afghanistan, Siem reap Airways International della Cambogia, Silverback Cargo Freighters del Ruanda, Motor Sich, Ukraine Cargo Airways, Ukrainian Mediterranean Airlines e Volare dell’Ucraina; tutti i vettori (246) di 12 Stati: Angola, Benin, Repubblica democratica del Congo (DRC), Guinea equatoriale, Gabon (ad eccezione di tre vettori che operano a determinate condizioni e restrizioni), Indonesia (ad eccezione dei quattro vettori cancellati dall’elenco), Kazakstan (ad eccezione di un vettore che opera a determinate condizioni e restrizioni), Kirghisistan, Liberia, Sierra Leone, Swaziland e Zambia; 7 vettori aerei che possono operare a determinate condizioni e restrizioni: TAAG Angola Airlines, Air Astana del Kazakstan, Gabon Airlines, Afrijet e SN2AG del Gabon, Air Bangladesh e Air Service Comores.  Gli audit in materia di sicurezza effettuati dall’Organizzazione internazionale dell’aviazione civile (ICAO) costituiscono un elemento fondamentale e uno dei criteri comuni che vengono utilizzati per imporre un divieto operativo. È quindi di importanza essenziale intensificare la cooperazione in quest’area con l’ICAO. È stato questo l’argomento principale discusso in occasione della riunione del 9 luglio scorso tra il vicepresidente Tajani e il presidente del Consiglio dell’ICAO signor Kobeh. Una relazione preparata nei prossimi mesi sul funzionamento delle norme conterrà anche delle proposte per rafforzare la dimensione internazionale.
IP/09/ 1138  Bruxelles, 15 luglio 2009 La Commissione propone l'abolizione del visto per i cittadini dei Balcani occidentali  La Commissione europea, da tempo attiva sul fronte dell'abolizione del visto per i cittadini dei Balcani occidentali, ha confermato oggi tale impegno adottando una proposta che concede l'esenzione dal visto ai cittadini dell'Ex Repubblica iugoslava di Macedonia, del Montenegro e della Serbia. Grazie a questa proposta i cittadini dei tre paesi potranno viaggiare nello spazio Schengen   1   con i nuovi passaporti biometrici. La proposta della Commissione dovrà essere prima approvata dal Consiglio, consultato il Parlamento europeo. La Commissione mantiene l’impegno a favore della liberalizzazione dei visti anche per i cittadini di Albania e Bosnia-Erzegovina, paesi che non hanno ancora soddisfatto le condizioni necessarie per rientrare nella proposta odierna. Se il ritmo delle riforme resterà invariato e saranno riunite tutte le condizioni, la Commissione potrà considerare di presentare una nuova proposta, entro la metà del 2010, che comprenda anche questi paesi.  Nel presentare la proposta il vicepresidente della Commissione Jacques Barrot, responsabile per il portafoglio Giustizia, libertà e sicurezza, ha così commentato: "È davvero una buona notizia per i cittadini dei Balcani occidentali, specie per quelli dell'Ex Repubblica iugoslava di Macedonia, del Montenegro e della Serbia. So bene quanto sia importante per loro poter viaggiare senza visto. La proposta di oggi è il frutto del duro lavoro delle autorità e dei cittadini di questi paesi, che sono riusciti a rispettare tutte le condizioni. A loro vanno le mie congratulazioni".  Il Commissario per l'allargamento, Olli Rehn, ha aggiunto: "Il nostro obiettivo, e nostro fermo convincimento, è che l'Albania e la Bosnia-Erzegovina seguano l'esempio. La tabella di marcia è ancora valida e fattibile, purché le autorità di questi paesi decidano sin d’ora di fare il possibile per raggiungere l’obiettivo. Se i progressi continuano a questo ritmo, entrambi i paesi si metteranno presto al passo con i loro vicini. Se ricorreranno tutte le condizioni necessarie, la Commissione potrà considerare di presentare, entro la metà del 2010, una nuova proposta che comprenda anche loro.”   L'esenzione dal visto è un caposaldo della politica d'integrazione europea dei Balcani occidentali. Agevolando i contatti tra le persone si moltiplicano le opportunità a livello commerciale e aumentano per gli abitanti della regione le possibilità di conoscere meglio l'Unione europea. Il visto può essere abolito, però, solo se sussistono i requisiti di sicurezza necessari. Per questo la Commissione ha avviato il dialogo sulla liberalizzazione dei visti con i Balcani occidentali. Sulla base delle tabelle di marcia presentate dalla Commissione, i paesi in questione hanno fatto grossi progressi introducendo miglioramenti in settori come la sicurezza dei passaporti, i controlli di frontiera, il quadro istituzionale per la lotta alla criminalità organizzata e alla corruzione, le relazioni esterne e i diritti fondamentali.  La Commissione ha seguito attentamente le attività preparatorie. Le condizioni sono le stesse per tutti i paesi. L'Ex Repubblica iugoslava di Macedonia è riuscita a rispettarle tutte, per la Serbia e il Montenegro invece l'esenzione dal visto entrerà in vigore soltanto se, entro la data di adozione della proposta da parte del Consiglio, saranno rispettati anche gli ultimi parametri di riferimento, rimasti insoddisfatti, delle rispettive tabelle di marcia. L'Albania e la Bosnia-Erzegovina dovranno a loro volta proseguire gli sforzi per ottenere la raccomandazione positiva della Commissione.  Q uesti due paesi accusano ancora lacune nella lotta alla criminalità organizzata e alla corruzione, nelle procedure di rilascio dei passaporti e nella gestione dell'immigrazione e delle frontiere.  Nemmeno i residenti in Kosovo (ai sensi della risoluzione ONU 1244/99) beneficeranno per il momento della liberalizzazione dei visti poiché non ricorrono ancora in questo territorio i requisiti tecnici per realizzarla. In proposito, la Commissione continuerà a lavorare a stretto contatto con le autorità serbe e kosovare, esplorando le possibilità di risolvere in futuro la questione dei visti.  Per maggiori informazioni sulle attività del vicepresidente Barrot si rinvia al sito Internet:    http://ec.europa.eu/commission_barroso/barrot/welcome/default_en.htm      1 :  Tutti gli Stati membri dell'UE, ad accezione di Regno Unito e Irlanda, più Svizzera, Norvegia e Islanda.
IP/09/ 1153  Bruxelles, 16 luglio 2009 La Commissione adotta nuove disposizioni per prevenire e affrontare le crisi di approvvigionamento del gas  Oggi la Commissione europea ha adottato una proposta di regolamento per migliorare la sicurezza delle forniture di gas naturale nell'ambito del mercato interno. Se approvata, questa proposta di regolamento rafforzerebbe l'attuale sistema per garantire la sicurezza degli approvvigionamenti di gas nell'Unione europea facendo sì che tutti gli Stati membri e gli operatori del mercato adottino con largo anticipo misure efficaci per prevenire e attenuare le conseguenze di eventuali interruzioni delle forniture di gas. Il nuovo regolamento istituirebbe inoltre meccanismi di collaborazione tra gli Stati membri per affrontare con efficacia i casi di interruzione grave delle forniture.   Il Presidente della Commissione, José Manuel Barroso, ha dichiarato: "Il rafforzamento della sicurezza energetica sarà una delle nostre priorità assolute nei prossimi anni. Dobbiamo impegnarci al meglio ma attrezzarci per essere pronti al peggio: l'Europa deve trarre i dovuti insegnamenti dalle crisi passate affinché i cittadini europei non debbano mai più restare al freddo senza averne colpa. Questa proposta della Commissione obbligherebbe gli Stati membri a prepararsi per collaborare in caso di nuove interruzioni delle forniture di gas".   Andris Piebalgs, commissario responsabile per l'Energia, ha invitato il Consiglio e il Parlamento europeo ad adottare rapidamente la proposta. "Già da qualche tempo gli strumenti di cui disponiamo attualmente per affrontare le emergenze legate all'approvvigionamento di gas si sono rivelati insufficienti. La controversia sul gas che nel gennaio 2009 ha opposto la Russia all'Ucraina ha confermato i nostri timori. Tutti gli Stati membri riconoscono la necessità di norme comuni per garantire la sicurezza dell'approvvigionamento di gas nell'intera Unione europea: le norme che proponiamo oggi soddisfano appunto questa esigenza", ha dichiarato il commissario Piebalgs.  Il nuovo regolamento organizza la preparazione degli Stati membri per affrontare i casi di interruzione delle forniture attraverso piani di emergenza chiari ed efficaci che comportino la partecipazione di tutte le parti interessate e tengano pienamente conto della dimensione comunitaria delle crisi di una certa rilevanza. I piani si baseranno su adeguate valutazioni dei rischi.  Se approvato, il nuovo regolamento sulla sicurezza dell 'approvvigionamento di gas istituirà un indicatore comune per stabilire i casi gravi di interruzione delle forniture. Si tratta dell'ipotesi cosiddetta "N-1", corrispondente alla chiusura di un'importante infrastruttura di approvvigionamento o di una struttura equivalente (ad esempio un gasdotto utilizzato per l'importazione o un impianto di produzione). Per far fronte a tale evenienza, tutti gli Stati membri dovranno nominare un'autorità competente, incaricata di monitorare l'evoluzione delle forniture, valutare i rischi per gli approvvigionamenti e predisporre piani di intervento preventivi e piani di emergenza. Una volta approvato, il regolamento imporrà inoltre agli Stati membri di collaborare strettamente in caso di crisi, anche nell'ambito del gruppo di coordinamento del gas, il cui ruolo sarà potenziato, e mediante l'accesso condiviso a informazioni e dati attendibili sugli approvvigionamenti.   La proposta di regolamento permetterebbe a tutti i consumatori comunitari di trarre beneficio dal livello elevato di sicurezza degli approvvigionamenti di gas e migliorerebbe il quadro per gli investimenti in nuove interconnessioni transfrontaliere, nuovi corridoi di importazione, capacità di flusso inverso e strutture di stoccaggio, anche con l'ausilio del piano europeo di ripresa economica. Essa conferma l'aumento dell'interdipendenza delle forniture all'interno di un unico mercato europeo del gas e costituisce una solida base per permettere all'Unione europea di difendere più efficacemente i propri interessi nelle relazioni con i fornitori esterni.   La proposta di regolamento, elaborata in stretta collaborazione con gli Stati membri e con gli operatori del settore, senza tralasciare il gruppo di coordinamento del gas, risponde a una richiesta specifica formulata dal Consiglio europeo, dal Parlamento europeo e dal Consiglio "Energia", che il 19 febbraio 2009 ha chiesto al commissario responsabile per l'Energia di preparare con urgenza un nuovo strumento volto a migliorare l'efficacia di reazione dell'Unione europea in caso di emergenza e a sostituire la direttiva del 2004 sulla sicurezza dell'approvvigionamento di gas.   L'Unione europea è uno dei maggiori consumatori mondiali di gas naturale e la crisi del gennaio 2009 ha messo a nudo i punti deboli degli attuali meccanismi per affrontare le interruzioni dell'approvvigionamento. Il gas rappresenta attualmente oltre un quarto delle forniture energetiche dell'Unione europea; oltre la metà di esso proviene da fonti esterne ed è probabile che nel 2020 più dell'80% del gas comunitario sia importato. Alcuni Stati membri sono già totalmente dipendenti dalle importazioni per le forniture di gas naturale.   For more information see this   website   .
IP/ 09/1155   Bru xelles, 16 luglio 2009  il Sistema di allarme rapido per gli alimenti e i mangimi celebra il suo 30° anniversario e dimostra di essere più efficace che mai  Il Sistema di allarme rapido per gli alimenti e i mangimi (RASFF) – uno strumento importante dell'UE per assicurare la sicurezza alimentare – celebra quest'anno il 30° anniversario. Dalle cifre risulta che questo strumento è ora più efficace che mai. La relazione annuale RASFF per il 2008 pubblicata oggi segnala che nel 2008 il numero di notifiche di allarme si è ridotto di quasi la metà rispetto al 2007. Il numero complessivo di notifiche è rimasto stabile attorno a una cifra di 7 000. Ciò non significa che nel 2008 vi siano stati meno problemi da segnalare. Questo indica piuttosto che i servizi che alimentano il sistema si concentrano ora maggiormente sui rischi e li classificano quali "notifiche di allarme" soltanto se sono ritenuti "gravi" e se il prodotto si trova già sul mercato. Ciò vale anche per i casi in cui è richiesto un intervento rapido degli Stati membri per ridurre il rischio. Nel 2008 si sono registrati 528 allarmi su un totale di 3 000 notifiche. La Commissione ha ricevuto anche circa 4 000 notifiche di follow up che ha trasmesso a tutti gli Stati membri.  Androulla Vassiliou, Commissario UE responsabile per la salute, prendendo oggi la parola alla conferenza internazionale RASFF intitolata "Keeping An Eye on Your Food" ha affermato: "Il Sistema di allarme rapido per gli alimenti e i mangimi è uno strumento essenziale per assicurare la sicurezza alimentare in Europa. Nel corso di trent'anni si è sviluppato diventando uno strumento apprezzatissimo dagli operatori per scambiare informazioni in tempo reale sulle misure da essi intraprese per garantire la sicurezza degli alimenti e dei mangimi. RASFF è in effetti un grande successo nell'ambito della strategia integrata dell'UE per la sicurezza alimentare ed è in grado di valorizzare al massimo l'effetto combinato di comunicazione e collaborazione."   Importanti incidenti in materia di sicurezza alimentare   Nel 2008 RASFF è stato nuovamente messo alla prova nel corso di alcuni dei più importanti incidenti in materia di sicurezza alimentare registrati negli ultimi anni. Si ricordino, tra altri casi, quello dell'olio minerale presente nell'olio di semi di girasole proveniente dall'Ucraina (39 paesi interessati, 99 notifiche di follow up), in alimenti provenienti dalla Cina si è scoperta la presenza di melamina (incidente con impatto globale, 84 notifiche RASFF e 101 notifiche di follow up) mentre nella carne di maiale proveniente dall'Irlanda si sono trovate tracce di diossina (54 paesi interessati e 230 notifiche di follow up).  In ciascuno di questi casi RASFF ha contribuito a coordinare le azioni degli Stati membri minimizzando in tal modo le conseguenze di tali contaminazioni. Il caso della melamina è stato un esempio eccellente della capacità di RASFF di intervenire in una questione d'importanza globale scambiando informazioni con la rete INFOSAN, la rete internazionale delle autorità preposte alla sicurezza alimentare, facente capo all'Organizzazione mondiale della sanità. Rendere più sicure le importazioni  Nel 2008 più di 4 notifiche su 10 riguardavano prodotti respinti alle frontiere dell'UE perché presentavano un rischio per la sicurezza alimentare. Allorché si identifica un prodotto del genere , RASFF informa il paese terzo in questione in modo da evitare che il problema si ripresenti. Nel 2008 sono state trasmesse a paesi terzi 2 342 note informative relative a prodotti pericolosi provenienti dal loro territorio. Allorché si individua un problema grave e persistente la Commissione invia una lettera alle autorità nazionali del paese terzo interessato affinché si adottino interventi correttivi quali la cancellazione di stabilimenti dalla lista degli esportatori, il blocco delle esportazioni o l'intensificazione dei controlli.   Allarmi, informazione e respingimenti alla frontiera   La relazione annuale RASFF ripartisce il numero complessivo di notifiche pervenute nel 2008 in notifiche di allarme (528), notifiche di informazione (1 138) e notifiche di respingimento alla frontiera (1 377). Le notifiche di allarme sono inviate quando l'alimento o il mangime che presentano un rischio grave già si trovano sul mercato e occorre un intervento immediato. La maggior parte (62%) delle notifiche di allarme presentate nel 2008 riguardava prodotti originari dell'UE e tali problemi sono stati rilevati per la maggior parte in seguito a controlli del mercato. In questa categoria di notifiche i rischi segnalati con maggiore frequenza in relazione agli alimenti o ai mangimi erano determinati da microorganismi potenzialmente patogeni, metalli pesanti e micotossine.  Le notifiche di informazione sono inviate allorché si è identificato un rischio ma non è necessario un intervento immediato da parte di altri Stati membri. Nel 2008 la maggior parte delle notifiche di informazione (54%) ha riguardato prodotti originari di paesi terzi. In questa categoria di notifiche i rischi segnalati con maggiore frequenza riguardavano i microorganismi potenzialmente patogeni, i residui dei pesticidi e gli additivi alimentari.  Nel 2008 si è aggiunto un nuovo tipo di notifica: i respingimenti alla frontiera. Precedentemente questa voce rientrava nelle notifiche di informazione. Le notifiche dei respingimenti riguardano i prodotti cui si è negato l'ingresso nella Comunità e che sono stati rispediti ad altra destinazione o distrutti. Il 56% dei respingimenti alla frontiera riguardava prodotti che presentavano livelli eccessivi di microtossine.  Cos'è che fa il RASFF?  Il RASFF consente il rapido ed efficace scambio di informazioni tra gli Stati membri e la Commissione nei casi in cui si rilevino rischi per la salute umana nella filiera degli alimenti e dei mangimi. Tutti i membri del RASFF (UE-27, Commissione, EFSA e Norvegia, Liechtenstein e Islanda) dispongono di un servizio attivo 24 ore su 24 per assicurare che le notifiche aventi carattere d'urgenza siano inviate, ricevute e abbiano risposta nel più breve tempo possibile. Grazie a RASFF molti rischi in materia di sicurezza alimentare sono stati parati prima che potessero recare danno ai consumatori.  Per ulteriori informazioni :    http://ec.europa.eu/rasff       http://ec.europa.eu/food/food/rapidalert/report2008_en.pdf       MEMO/09/     339
IP/ 09/1771   Bruxelles , 22 luglio 2009   La Commissione accelera gli interventi sul morbo di Alzheimer e altre malattie neurodegenerative  Oggi la Commissione ha adottato proposte concrete per il morbo di Alzheimer e altre forme di demenza e malattie neurodegenerative. Questi problemi sanitari e sociali comuni a tutta l’Europa richiedono un coordinamento per garantire interventi efficaci di prevenzione, diagnosi, trattamento e cura per le persone che ne sono colpite. I paesi europei sono anche invitati a condividere le proprie risorse e a coordinare più efficacemente le attività di ricerca nel settore delle malattie neurodegenerative, in particolare nel caso del morbo di Alzheimer, programmando per la prima volta insieme gli investimenti nella ricerca invece di farlo individualmente. Oggi in Europa sono più di sette milioni le persone colpite dal morbo di Alzheimer e da altre patologie correlate e nei prossimi 20 anni si prevede che questo numero raddoppierà. Per questo oggi è fondamentale pianificare, investire e cooperare in questo campo sia per limitare i costi sociali di queste malattie sia per offrire speranza, dignità e una vita migliore ai milioni di pazienti che ne sono affetti e alle loro famiglie. Gli interventi adottati oggi segnano un nuovo passo importante nella campagna della Commissione “L’Europa per i pazienti” e nel nuovo approccio alla programmazione congiunta nel settore della ricerca.   La commissaria europea alla Salute,   Androulla Vassiliou, ha dichiarato: “   La perdita delle facoltà mentali a causa di una forma qualche forma di demenza non è una condizione ineluttabile dell’invecchiamento   .  La popolazione europea invecchia e per questo dobbiamo unirci per capire meglio queste condizioni e prevenirle. Dobbiamo dimostrare la nostra solidarietà nei confronti delle persone affette da demenza mettendo in comune le buone prassi per curarle e rispettando i loro diritti e la loro dignità.”  Il commissario europeo per la Scienza e la ricerca, Janez Potočnik, si è così espresso: “ Vogliamo  far sì che la ricerca svolga un ruolo più importante nell’affrontare problematiche sociali come quelle poste dal morbo di Alzheimer e da altre malattie collegate. La Commissione ha già sostenuto progetti europei di ricerca ai quali hanno partecipato i migliori scienziati in questo campo. Ma faremo tutti un importante passo avanti se gli Stati membri cominceranno fin d’ora a coordinare i rispettivi programmi nazionali attorno ad un’agenda comune. Con la raccomandazione sulla programmazione congiunta della ricerca che presentiamo oggi, vogliamo invitare tutti gli Stati membri a impegnarsi a seguire un approccio pragmatico e a mettere insieme le loro risorse e i loro investimenti in ricerca per affrontare con maggiore efficacia l’Alzheimer e altre malattie neurodegenerative. Si tratta di un’opportunità per il mondo scientifico europeo e di una risposta ad un problema della società moderna in cui viviamo.”  Un onere sempre più grande per la società e per l ’economia   Con l’aumento dell’aspettativa di vita e il rapporto sempre più sfavorevole tra popolazione attiva e popolazione non attiva, aumenta anche l’onere socioeconomico delle malattie neurodegenerative. Nel 2005, i costi complessivi, diretti e indiretti, per la cura del morbo di Alzheimer e di altre forme di demenza erano stimati a circa 130 miliardi di euro nell’UE-27 (cioè 21 000 euro per paziente) e il 56% di questi costi andava a tipi di cura informali. Le forme più comuni di demenza nell’Unione europea sono rappresentate dal morbo di Alzheimer (circa il 70% dei casi) e dalla demenza vascolare (meno del 30%). La Commissione propone quattro settori principali di intervento  Questa iniziativa europea intende affrontare i problemi principali causati dal morbo di Alzheimer e da altre forme di demenza in quattro settori principali :    interventi tempestivi per diagnosticare la demenza e ridurne il rischio ;    migliore coordinamento delle attività di ricerca tra i paesi dell ’UE;    condivisione delle buone prassi;    creazione di un forum di riflessione sui diritti, l ’autonomia e la dignità dei pazienti.     La prima iniziativa di programmazione congiunta volta a coordinare la ricerca sul morbo di Alzheimer e altre forme neurodegenerative  I paesi dell ’UE hanno visto nel morbo di Alzheimer e in altre patologie correlate un settore in cui avviare le prime attività di programmazione congiunta nel campo della ricerca. La programmazione congiunta si rivolge ai paesi dell’UE che intendono impegnarsi nella preparazione di un’agenda strategica di ricerca comune che permetta loro di parteciparvi secondo una geometria variabile. Venti paesi europei hanno già manifestato l’intenzione di condividere le risorse e condurre ricerche in un settore in cui un’iniziativa comune dovrebbe offrire un notevole valore aggiunto rispetto all’attuale frammentazione delle attività di ricerca in Europa.   L’iniziativa pilota di programmazione congiunta dovrebbe aprire la strada ad altre iniziative analoghe in futuro.  Contesto  Il morbo di Alzheimer e altre forme di demenza rientrano in un quadro più vasto di malattie neurodegenerative. In ambito europeo il Parlamento europeo ha già adottato delle risoluzioni nel 1996 e nel 1998 e la strategia UE del 2007 presentata dalla Commissione, “Un impegno comune per la salute”, mette in evidenza la necessità di comprendere meglio le malattie neurodegenerative come l’Alzheimer nel contesto dell’invecchiamento. Nel 2008 il Consiglio ha invitato la Commissione a presentare un piano d’azione per le malattie neurodegenerative ed in particolare per l’Alzheimer. La Commissione finanzia progetti di ricerca sull’Alzheimer e altre patologie neurodegenerative nell’ambito del Settimo programma quadro di ricerca e sviluppo. Altre informazioni  Comunicazione della Com missione sull’iniziativa europea sulla malattia di Alzheimer e altre forme di demenza:     http://ec.europa.eu/health/ph_information/dissemination/diseases/alzheimer_en.htm     Strategia UE per la salute – Un impegno comune per la salute:    http://ec.europa.eu/health/ph_overview/strategy/health_strategy_en.htm     Sito web dell ’UE per i pazienti:     http://ec.europa.eu/health-eu/europe_for_patients/index_it.htm    Opuscolo 2008 sulla demenza (in inglese)    http://ec.europa.eu/health/ph_information/reporting/docs/2008_dementiayearbook_en.pdf     Raccolta di progetti di ricerca sul cervello finanziati dall ’UE:   ftp://ftp.cordis.europa.eu/pub/fp7/docs/brain-research-eu-funding_en.pdf      MEMO/09/345   : Domande e risposte su Alzheimer     MEMO/09/     346   Proposta della Commissione di raccomandazione del Consiglio relativa ad un’iniziativa di programmazione congiunta sulla lotta alle malattie neurodegenerative, in particolare l’Alzheimer    http://ec.europa.eu/research/press/2009/pdf/com_2009_0379_en.pdf       MEMO/09/     347   Esempi di progetti finanziati dall’UE sulle patologie neurodegenerative
IP/ 09/1172   Bruxelles, 22 luglio 2009 La crisi del latte: le misure proposte dalla Commissione per stabilizzare il mercato  La Commissione europea continuerà a fare tutto quanto è in suo potere per sostenere gli allevatori e stabilizzare il mercato dei prodotti lattiero-caseari. Nella sua relazione sulla situazione del mercato, pubblicata oggi, si illustrano le misure disponibili per alleviare la difficile situazione del mercato: la Commissione continuerà ad avvalersi di strumenti come l'intervento, gli aiuti all'ammasso privato e le restituzioni all'esportazione. Autorizzerà inoltre il versamento rapido di pagamenti diretti ai produttori e ha appena avviato una nuova serie di programmi di promozione dei prodotti lattiero-caseari. Altre misure possibili sono la destinazione dei prelievi versati dai produttori che superano le quote latte al finanziamento dell'abbandono volontario della produzione di latte e l'estensione del quadro temporaneo di crisi sugli aiuti di Stato ai produttori del settore. Gli Stati membri hanno anche la possibilità di ridistribuire l'aiuto a favore del settore lattiero-caseario previsto dall'accordo sulla "valutazione dello stato di salute della PAC", ferme restando tutte le varie possibilità di aiuti ai produttori di latte previste nell'ambito della politica dello sviluppo rurale. La Commissione sta portando avanti l'esame delle pratiche potenzialmente anticoncorrenziali all'interno della catena di approvvigionamento alimentare, in particolare nel settore lattiero-caseario. Tenendo fede alle conclusioni del Consiglio europeo del giugno scorso la Commissione lascerà inalterate le decisioni già adottate sul sistema delle quote.  " Dobbiamo fare tutto il possibile per aiutare i produttori di latte ad affrontare l'attuale rovinoso crollo dei prezzi" ha dichiarato Mariann Fischer Boel, Commissaria europea all'agricoltura e allo sviluppo rurale. "Continueremo ad avvalerci di tutte le misure in nostro possesso per stabilizzare il mercato ma, come ha chiaramente indicato il Consiglio europeo, non ritorneremo sulla decisione di sopprimere progressivamente le quote di produzione. Se messa in discussione, questa scelta politica creerebbe solo incertezza e non contribuirebbe in alcun modo a migliorare la situazione."  Le misure disponibili    La Commissione ha attivato il regime di aiuti all 'ammasso privato per il burro all'inizio di gennaio e finora quest'anno sono già state ammassate 113 500 tonnellate di burro. Tale regime sarà prorogato fino alla fine di febbraio 2010.    Il 1º marzo sono stati avviati gli acquisti all 'intervento per il burro e il latte scremato in polvere e la Commissione ha proposto di prolungarli fino al 28 febbraio 2010, quando avrà inizio il nuovo periodo di intervento. La Commissione ha proposto anche di essere autorizzata a fare la stessa cosa nel corso del 2010 ove la situazione del mercato lo richieda. Finora sono state acquistate all'intervento 81 900 tonnellate di burro e 231 000 tonnellate di latte scremato in polvere.    Nel mese di gennaio sono state ripristinate le restituzioni all 'esportazione di prodotti lattiero-caseari. Il loro livello è stato mantenuto moderato in modo da permettere agli esportatori europei di essere competitivi senza sottoquotare i prezzi sul mercato mondiale. La Commissione continuerà a concedere restituzioni all'esportazione per tutto il tempo necessario.   Il regime di distribuzione gratuita di latte nelle scuole è stato recentemente migliorato e si sta esaminando come renderlo ancora più allettante.    La Commissione permetterà eccezionalmente agli Stati membri di versare il 70% dei pagamenti diretti agli agricoltori già a partire dal 16 ottobre anziché dal 1º dicembre.    Gli Stati membri sono autorizzati a concedere anche aiuti di Stato de minimis oppure prestiti alle condizioni di mercato per aiutare i produttori di latte con problemi di liquidità.    Potrebbe essere prevista una modifica del quadro temporaneo di crisi per gli aiuti di Stato.     Questo permetterebbe il versamento di un importo fino a 15 000 euro per agricoltore entro la fine del 2010, da cui vanno dedotti gli eventuali aiuti de minimis da questi percepiti.    Nel corso del mese di luglio la Commissione ha proposto una serie supplementare di programmi di promozione dei prodotti lattiero-caseari.    La valutazione dello stato di salute della PAC ha previsto la possibilità di ridistribuire una certa quota dei pagamenti diretti tra gli agricoltori e i settori all 'interno di uno stesso Stato membro. Gli Stati membri possono per esempio destinare aiuti specifici a determinati tipi più vulnerabili di conduzione agricola nel settore lattiero-caseario.    La politica dello sviluppo rurale prevede una serie di misure per contribuire alla ristrutturazione del settore lattiero-caseario: la valutazione dello stato di salute della PAC ha stabilito che è possibile spendere per la ristrutturazione di questo settore parte delle risorse supplementari versate al Fondo dello sviluppo rurale.    Altre opzioni sono il prepensionamento, il sostegno agli investimenti, i pagamenti a favore dei produttori di latte stabiliti in zone svantaggiate, il sostegno a favore di una produzione lattiera rispettosa dell'ambiente e aiuti a favore delle pratiche destinate a migliorare il benessere degli animali.    La Commissione sta dando attuazione alla tabella di marcia proposta nella sua comunicazione sui prezzi dei prodotti alimentari in Europa e prevede di creare un nuovo sistema di sorveglianza dei prezzi.    Sta esaminando anche le pratiche potenzialmente anticoncorrenziali all'interno della catena di approvvigionamento alimentare, in particolare nel settore dei prodotti lattiero-caseari.    Qualora riscontri che la concorrenza non funziona correttamente la Commissione non esiterà ad avvalersi delle competenze conferitele dal trattato. Un ruolo importante in proposito è anche quello delle autorità nazionali competenti in materia di concorrenza.    I produttori di latte dovranno essere incoraggiati a collaborare in modo più efficace attraverso le organizzazioni di produttori per migliorare la loro posizione negoziale .    Il sistema delle quote  Il Consiglio europeo ha invitato a presentare le possibili formule per stabilizzare il mercato dei prodotti lattiero -caseari, pur nel rispetto dei risultati della valutazione dello stato di salute della PAC.   Modificare il sistema delle quote significherebbe non rispettare tali risultati: è quindi esclusa l 'opzione di un'eventuale riduzione delle quote o di un "congelamento" degli aumenti già approvati.  Va detto anche che oggi la produzione è di 4,2 punti percentuali inferiore alla quota .   La Commissione propone di autorizzare gli Stati membri a riscuotere un prelievo eccezionale dai produttori che superano la quota individuale loro assegnata e a utilizzare tali risorse per finanziare l'abbandono volontario della produzione di latte oppure per ridistribuirle a determinati gruppi prioritari.  http://ec.europa.eu/agriculture/markets/milk/report2009/index_en.htm
IP/09/ 1180  Bruxelles, 23 luglio 2009 Aiuti di Stato: la Commissione presenta orientamenti sugli aiuti alla ristrutturazione a favore delle banche La Commissione europea ha adottato una comunicazione che illustra il metodo di valutazione degli aiuti alla ristrutturazione concessi dagli Stati membri alle banche. L’approccio seguito si basa su tre principi fondamentali: i) le banche beneficiarie devono acquisire una redditività a lungo termine senza ulteriore sostegno statale, ii) le banche beneficiarie ed i loro proprietari devono sostenere un onere equo per i costi di ristrutturazione e iii) devono essere adottate misure per limitare le distorsioni della concorrenza nel mercato unico. Gli orientamenti, che resteranno in vigore fino al 31 dicembre 2010, illustrano in che modo la Commissione intende applicare questi principi nel contesto dell'attuale crisi finanziaria sistemica, onde contribuire al ripristino della redditività del settore bancario europeo. Neelie Kroes, commissario responsabile per la concorrenza, ha dichiarato: "Anche se è possibile che la crisi finanziaria non si sia ancora conclusa, dobbiamo iniziare a operare seriamente con gli Stati membri per ristrutturare le banche europee. Dobbiamo riportare le banche alla redditività senza sostegno statale e rafforzare la concorrenza nel mercato unico. Gli orientamenti approvati oggi saranno uno strumento utile per le banche e per gli Stati membri in quanto illustrano i criteri che la Commissione applicherà agli aiuti alla ristrutturazione concessi alle banche in questo periodo. Essi integrano i nostri precedenti orientamenti sulle garanzie statali, sulla ricapitalizzazione e sul trattamento delle attività che hanno subito una riduzione di valore.” La Commissione deve analizzare un gran numero di casi individuali di ristrutturazione bancaria, a seguito delle misure di aiuto al salvataggio delle banche approvate a condizione che venisse presentato entro sei mesi un piano di ristrutturazione. Per stimolare la trasparenza, la prevedibilità e la parità di trattamento tra Stati membri, la Commissione ha pubblicato orientamenti volti a chiarire il metodo seguito, i criteri su cui baserà la sua valutazione ed il tipo di informazioni richiesto per effettuare la valutazione. Gli orientamenti si basano sull'articolo 87, paragrafo 3, lettera b) del trattato CE, che autorizza gli aiuti di Stato in caso di grave turbamento dell'economia. Si tratterà di orientamenti temporanei validi fino alla fine del 2010. Dopo tale data, dovrebbero tornare di applicazione le normali norme sugli aiuti al salvataggio e alla ristrutturazione, basati sull'articolo 87, paragrafo 3, lettera c) del trattato (aiuti destinati ad agevolare lo sviluppo di talune attività o di talune regioni economiche, sempre che non alterino le condizioni degli scambi in misura contraria all’interesse comune). Stabilità finanziaria  La comunicazione della Commissione sulla ristrutturazione del settore bancario integra gli orientamenti sulla valutazione degli aiuti di Stato a favore delle banche che la Commissione ha adottato dall’inizio della crisi finanziaria in poi, relativi a garanzie, ricapitalizzazione e trattamento delle attività che hanno subito una riduzione di valore (vedi, rispettivamente,   IP/08/1495   ,    IP/08/1901   e   IP/09/322   ). Tali orientamenti precedenti spiegavano, in particolare, a quali condizioni le banche devono presentare un piano di ristrutturazione. La nuova comunicazione illustra il modo in cui la Commissione utilizzerà le regole della concorrenza per sostenere la stabilità finanziaria. Il ritorno delle banche alla redditività è la garanzia migliore per la stabilità e per la loro capacità costante di concedere prestiti all'economia. Prove di stress In questo contesto, la comunicazione sottolinea che, onde concepire strategie per un futuro sostenibile, le banche dovranno sottoporre le proprie attività operative a prove di stress. Questo richiede una diagnosi dei punti di forza e di debolezza delle singole banche, il che può condurre ad una ridefinizione del modello aziendale della banca, all’informativa in merito alle attività deteriorate ed al loro relativo trattamento, al ritiro da attività in perdita o anche al contemplare la possibilità dell'assorbimento di un concorrente efficiente o della liquidazione a condizioni normali. La comunicazione chiarisce che le banche beneficiarie di aiuti e coloro che ne detengono il capitale devono assumere la responsabilità adeguata del comportamento tenuto in passato e contribuire alla ristrutturazione delle banche il più possibile mediante le proprie risorse. Questo richiede in particolare che lo Stato riceva una remunerazione corretta per l'aiuto concesso. Se questo non è possibile immediatamente a causa delle circostanze di mercato, tale condivisione degli oneri sarà richiesta in seguito. La comunicazione analizza infine le distorsioni della concorrenza che derivano da aiuti di Stato a favore delle banche e presenta misure per limitare tali distorsioni. Queste possono derivare dal protrarsi del comportamento, inadeguato o eccessivamente rischioso, adottato in passato dalla banca e/o dal mantenimento della sua presenza di mercato a scapito dei concorrenti. Il considerevole sostegno statale può richiedere alcuni adeguamenti che comprendono anche misure strutturali, come le cessioni (che possono essere distribuite in vari anni nell'attuale situazione di crisi) o le misure comportamentali, quali le restrizioni in merito a acquisizioni o a strategie aggressive di fissazione dei prezzi e di commercializzazione finanziate mediante aiuti di Stato. Visto il numero di casi contemporanei di ristrutturazione, questa analisi riserverà un’attenzione particolare alle strutture nazionali del mercato, per tutelare l'integrità e la contestabilità del mercato unico. Il testo completo della comunicazione è disponibile all'indirizzo seguente:   http://ec.europa.eu/competition/state_aid/legislation/specific_rules.html    Per ulteriori informazioni cfr.   MEMO/09/350   .
IP/09/1187 Bruxelles, 24 luglio 2009  Il 72% degli europei si attende molto dall'Europa nel contrasto della disoccupazione   Da una nuova indagine pubblicata oggi, emerge che il 61% degli europei ritiene che la crisi economica sia destinata a ripercuotersi ulteriormente sull'occupazione. Sebbene un terzo degli occupati sia "molto preoccupato" dalla prospettiva di poter perdere il lavoro nel corso della crisi, il 72% ritiene che l'UE svolga un ruolo positivo nella creazione di nuove opportunità di lavoro e nella lotta alla disoccupazione e un terzo conosce l'esistenza del Fondo sociale europeo, il principale strumento di cui dispone l'UE per investire nelle risorse umane e mantenere al lavoro quanti lavorano.  "I risultati di questa inchiesta non mi sorprendono. È comprensibile che gli europei guardino con inquietudine alle conseguenze della crisi sul loro lavoro e sulle loro famiglie," ha affermato Vladimír Špidla, commissario responsabile dell'Occupazione, degli affari sociali e delle pari opportunità, che ha poi aggiunto: "È per questo che fin dall'inizio della crisi siamo intervenuti a livello europeo per limitarne l'impatto sull'occupazione. Abbiamo di recente introdotto microcrediti per coloro che intendono avviare una propria impresa, previsto il finanziamento al 100% da parte del FSE per i prossimi due anni per la formazione permanente dei lavoratori e invitato gli Stati membri a garantire 5 milioni di contratti di apprendistato per i giovani che lasciano la scuola. Queste misure contribuiranno a mantenere attivi gli europei che lavorano e a far ritrovare un lavoro a quanti lo perdono."  Quanto al ruolo dell'UE sul fronte dell'occupazione, il 52% degli europei lo considera positivo e il dato sale notevolmente in rapporto a questioni specifiche: per il 78% l'UE ha un ruolo positivo nel migliorare l'accesso all'istruzione e alla formazione, per il 76% nella promozione della parità tra i generi, per il 73% nella lotta ad altre forme di discriminazione e per il 72% nella creazione di opportunità di lavoro e nella lotta alla disoccupazione.  Stando ai risultati dell'indagine, il 3,5% circa dei lavoratori europei ha vissuto personalmente l'esperienza della perdita del posto di lavoro a causa della crisi economica; il 24% conosce un collega che ha perso il lavoro e il 36% ha un amico o un familiare che è rimasto disoccupato. I paesi più duramente colpiti dalla soppressione di posti di lavoro sono la Lettonia, la Lituania, la Spagna e l'Irlanda, mentre i paesi relativamente meno colpiti sono il Lussemburgo, la Grecia e i Paesi Bassi.  Un terzo dei lavoratori europei (32%) è "molto preoccupato" dalla prospettiva di poter perdere il lavoro, mentre sono ancora più numerosi quelli che temono che a perdere il lavoro siano il partner (38%) o i figli (47%). Il livello di preoccupazione è strettamente correlato ai dati sull'incidenza della soppressione dei posti di lavoro: i cittadini dei paesi più gravemente colpiti sono anche quelli che temono maggiormente ulteriori tagli occupazionali.  A spiegare e accentuare i timori di un calo dell'occupazione sta il fatto che almeno 6 europei su 10 ritengono che il peggio della crisi economica debba ancora venire e il numero è ancora più elevato nei paesi baltici (l'82% dei lettoni, il 76% degli estoni e il 74% dei lituani nutre questo timore). È solo il 28% a pensare che il peggio sia passato. Nei paesi che hanno attuato strategie globali in materia di flessicurezza, si registra, in prospettiva, una maggiore fiducia: il 45% degli svedesi e il 36% dei danesi ritengono che il peggio della crisi sia alle spalle.  Se dovesse cercare un nuovo lavoro, la maggior parte delle persone intervistate opterebbe per lo stesso tipo di lavoro nello stesso luogo, oppure in alternativa amplierebbe la propria ricerca ad altri luoghi mostrando così maggiore disponibilità a trasferirsi in un un'altra zona piuttosto che a cambiare tipo di lavoro. Circa un non occupato europeo su 4 afferma che accetterebbe qualsiasi lavoro: un risultato assai simile a quello del 2006. La maggior parte degli europei ritiene che, in questi tempi, i due fattori più importanti per trovare con maggior facilità un nuovo posto di lavoro siano l'esperienza professionale e le qualifiche, seguite dall'adattabilità.  Nel complesso, un terzo degli europei (33%) conosce l'esistenza del Fondo sociale europeo (FSE), uno dei principali strumenti dell'UE a sostegno di chi rischia di perdere il lavoro a causa della crisi. I paesi dove il Fondo è meglio conosciuto sono la Slovacchia (59%), il Portogallo (58%) e la Spagna (53%), mentre quello dove è meno conosciuto è la Danimarca (17%). Un terzo delle persone intervistate ritiene che il bilancio del FSE, pari al 10% circa del bilancio dell'UE, sia troppo esiguo e solo il 5% pensa che sia eccessivo.  Sono ora disponibili la relazione, la sintesi e le schede relative ai 27 singoli Stati membri.  Ulteriori informazioni  Speciale Eurobarometro 316:  European employment and social policy    http://ec.europa.eu/public_opinion/index_en.htm    Sito Web della Commissione europea sulla dimensione sociale della crisi economica:    http://ec.europa.eu/social/main.jsp?langId=en&amp;catId=736
IP/09/1188 Bruxelles, 24 luglio 2009 La Commissione fa il punto dei progressi in materia di sviluppo sostenibile  Negli ultimi anni l 'UE ha posto lo sviluppo sostenibile al centro di un'ampia gamma di sue politiche. In particolare l'UE ha assunto un ruolo guida nella lotta contro i cambiamenti climatici e la promozione di un'economia a basse emissioni di carbonio. D'altro canto, nell'UE persistono trend insostenibili in diversi settori e occorre moltiplicare gli sforzi. Dopo tre anni di attuazione della strategia di sviluppo sostenibile dell'UE, la Commissione fa il punto della situazione a livello dell'UE e lancia una riflessione su come portare avanti in futuro questa strategia.   Il presidente della Commissione, José Manuel Barroso, ha dichiarato in proposito: "Abbiamo compiuto progressi concreti in materia di integrazione dello sviluppo sostenibile nelle politiche dell'UE. Questo esame evidenzia i progressi che abbiamo compiuto negli ultimi tre anni ed i settori nei quali è necessario un maggiore impegno. La crisi economica costituisce un'opportunità unica per creare una nuova economia sostenibile tramite una crescita verde e intelligente. Spero che questo esame stimoli la riflessione sulle modalità migliori per compiere progressi in ambiti come il consumo di energia nel settore dei trasporti, la perdita di biodiversità e il deterioramento del nostro ecosistema".   L'esame conferma che sono stati compiuti progressi, sul piano delle politiche dell'UE, in tutti i sette settori prioritari coperti dalla strategia.  Tra gli esempi rientrano il pacchetto clima ed energia dell'UE del dicembre 2008, i provvedimenti per rendere più ecologici ed intelligenti i sistemi di trasporto, il miglioramento dell'efficienza energetica degli edifici, le revisioni delle direttive in materia di progettazione ecocompatibile e marchio di qualità ecologica, la creazione di un quadro marittimo integrato e di una strategia sanitaria dell'UE, i lavori in materia di migrazioni e lotta contro la povertà e l'esclusione. Hanno compiuto progressi anche i lavori in settori trasversali quali l'istruzione, la ricerca e i finanziamenti. Tuttavia, persistono trend insostenibili in diversi settori.  Ad esempio, è in crescita la domanda di risorse naturali, è in calo la biodiversità e continua a crescere il consumo di energia nei trasporti.  L'attuale crisi economica e finanziaria ha indicato che la sostenibilità è fondamentale anche per il sistema finanziario e l'economia nel suo insieme. Le misure per sostenere l'economia reale e ridurre l'impatto sociale della crisi attuale devono essere compatibili con gli obiettivi in materia di sostenibilità a lungo termine ed una strategia di crescita verde ed intelligente.   L 'esame invita ad una riflessione su come potrebbe evolversi in futuro la strategia di sviluppo sostenibile dell'UE. Tra i punti che potrebbero essere presi in considerazione rientrano un maggiore allineamento con la strategia di Lisbona per la crescita e l'occupazione ed altre strategie trasversali dell'UE, l'ulteriore razionalizzazione della strategia ed un miglior controllo e coordinamento.   La relazione adottata oggi consentirà al Consiglio europeo di rivedere le priorità e di fornire orientamenti per l 'evoluzione della strategia alla sua prossima riunione in dicembre.  La relazione sarà integrata dalla relazione semestrale di controllo di Eurostat sullo sviluppo sostenibile che sarà pubblicata prima della fine del 2009. Contesto  La nuova strategia di sviluppo sostenibile dell'UE, adottata nel giugno 2006, affronta sette sfide principali:  cambiamenti climatici ed energia pulita;  trasporto sostenibile;  consumo e produzione sostenibile;  conservazione e gestione delle risorse naturali;  sanità pubblica;  integrazione sociale, demografia e migrazione e povertà mondiale.  Il Consiglio europeo del dicembre 2007 ha chiesto alla Commissione di presentare una seconda relazione sui progressi in materia di strategia europea di sviluppo sostenibile entro il giugno 2009.  Questo esame risponde alla richiesta del Consiglio europeo. La relazione è reperibile al seguente indirizzo:    http://ec.europa.eu/sustainable/welcome/index_en.htm   .
IP/09/ 1192  Bruxelles, 27° luglio 2009  L ’UE libera ancora spettro per servizi mobili nuovi e più veloci   L ’Europa ha compiuto oggi un importante passo avanti verso una nuova generazione di servizi mobili. Il Consiglio dei ministri ha seguito il Parlamento europeo e ha approvato una proposta della Commissione sull’ammodernamento della normativa comunitaria, la cosiddetta direttiva GSM, sull’uso dello spettro radio necessario per i servizi mobili. La direttiva GSM del 1987 riserva l’uso di una parte della banda di frequenza 900MHz alle tecnologie di accesso note sotto il nome di GSM (Global System for Mobile o originariamente Groupe Spécial Mobile), come ad esempio i telefoni cellulari. La direttiva aggiornata permette ora di utilizzare la banda di frequenze 900 MHz per offrire servizi paneuropei più rapidi come l’Internet mobile, oltre ai tradizionali servizi GSM. Questa nuova flessibilità rafforzerà la concorrenza sul mercato europeo delle telecomunicazioni e contribuirà ad una diffusione più ampia e rapida dei servizi in banda larga senza fili, che rappresentano oggi uno dei motori della ripresa economica. Dalla riforma della direttiva GSM ci si aspettano risparmi per l'industria fino a 1,6 miliardi di euro. La nuova direttiva GSM entrerà in vigore in ottobre. La Commissione aveva proposto di riformarla parallelamente al quadro normativo europeo delle telecomunicazioni. La direttiva GSM aggiornata è la prima di una serie di importanti direttive nel settore delle telecomunicazioni in corso di elaborazione e grazie all’accordo odierno del Parlamento e del Consiglio è ora possibile muoversi verso un’economia senza fili più forte.   " La norma GSM costituisce un successo per l’Europa che l’ha creata. Nell’aggiornare la direttiva GSM l’Unione europea apre la strada ad una nuova generazione di servizi e tecnologie dove l’Europa può diventare un leader mondiale" ha affermato la commissaria europea alle telecomunicazioni, Viviane Reding. "Desidero ringraziare il Parlamento europeo e il Consiglio dei ministri che lo hanno permesso adottando rapidamente la riforma di questo importantissimo capitolo della legislazione in materia di telecomunicazioni. La riforma permetterà di rimuovere gli ostacoli che gravano sugli operatori, i quali potranno attivare nuove tecnologie nella banda di frequenze GSM per sviluppare servizi mobili in banda larga ad alta velocità. Ciò permetterà di dare una spinta all’economia europea senza fili e contribuirà al decollo dell’Europa digitale. "  Nel novembre 2008 la Commissione europea ha proposto di condividere con altre tecnologie più avanzate le frequenze assegnate ai telefoni mobili, a partire dalla tecnologia mobile in banda larga di terza generazione (Universal Mobile Telecommunications System, UMTS). La proposta è stata approvata dal Parlamento europeo nel mese di maggio con 578 voti (   MEMO/09/219   ). Con l’odierna approvazione finale da parte dei Ministri delle telecomunicazioni dei 27 Stati membri la direttiva riformata può entrare in vigore. Le nuove norme agevoleranno la modifica dell’assegnazione dello spettro nella frequenza 900 MHz che permetterà anche il lancio di una quarta generazione di tecnologie in banda larga ad alta velocità.  Gli apparecchi usati attualmente dei consumatori continueranno a funzionare senza problemi , ma potranno usare anche nuove tecnologie per accedere a servizi in banda larga ad alta velocità. La riforma della direttiva sortirà anche effetti economici positivi per il settore e agevolerà la diffusione di nuovi servizi senza fili, grazie alla contrazione dei costi di rete derivanti dall’uso di bande di frequenza più basse, con risparmi per il settore delle telecomunicazioni fino a 1,6 in miliardi di euro in costi di capitale per la fornitura di un’unica rete europea. Contesto  La direttiva GSM del 1987 aveva assegnato determinate frequenze radio (nella banda di 900 MHz) ai servizi GSM. E stato però necessario aggiornarla per permette l ’uso di questa banda dello spettro da parte delle tecnologie senza fili più avanzate di nuova generazione.  Nel novembre 2008 la Commissione, in risposta ai rapidi cambiamenti tecnologici, ha proposto una modifica della direttiva per permettere la coesistenza delle nuove tecnologie con il GSM nella banda di frequenze a 900 MHz. Questa banda sarà aperta ad altri sistemi non appena si creerà la possibilità tecnica di coesistenza con lo standard GSM. Si comincerà con la tecnologia UMTS che si è già dimostrata compatibile.  Nel suo discorso "L’Europa digitale: agire rapidamente per la ripresa economica" del 9 luglio scorso (   SPEECH/09/336   ), la commissaria europea alle telecomunicazioni, Viviane Reding, ha illustrato l’Agenda europea del digitale, che prevede, tra i primi punti, il raggiungimento in tempi brevi dell’accordo sulla riforma della direttiva GSM.  I prossimi passi  La direttiva aggiornata sarà firmata in settembre dai presidenti del Parlamento europeo e del Consiglio dei ministri e quindi sarà pubblicata nella Gazzetta ufficiale dell’Unione europea. Contemporaneamente la Commissione adotterà una decisione che entrerà in vigore alla stessa data, in cui stabilisce le misure tecniche che permettono la coesistenza del sistema GSM (telefoni cellulari di seconda generazione) con i sistemi UMTS (telefoni di terza generazione, 3G, che aggiungono ai servizi telefonici normali l’Internet mobile ad alta velocità), attivi sulle frequenze GSM in linea con la direttiva. La decisione sarà basata sulla decisione europea dello   spettro radio   che istituisce un meccanismo per l’adozione di norme tecniche armonizzate in base alle proposte provenienti dagli esperti nazionali in materia di frequenze radio. Prevede inoltre la possibilità di modifiche che permettano parametri tecnici d’uso per altri sistemi non GSM la cui compatibilità potrà essere verificata in una fase successiva. Le amministrazioni nazionali avranno allora sei mesi per recepire la direttiva e attuare la decisione in modo che le bande di frequenza dello spettro GSM siano pienamente disponibili per la 3G.
IP/ 09/1197  Bruxelles, 28 luglio 2009  Antitrust: la Commissione apre una pubblica consultazione sulla revisione delle regole di concorrenza applicabili al settore della distribuzione  La Commissione invita le parti interessate a presentare osservazioni sulla sua proposta di revisione del regolamento di esenzione per categoria e dei relativi orientamenti sugli accordi di fornitura e distribuzione (restrizioni verticali). Il regolamento attualmente in vigore scade nel maggio 2010. Sulla base della propria esperienza e delle osservazioni delle parti interessate, la Commissione ritiene che, in generale, le regole funzionino bene e che non debbano essere modificate in misura sostanziale. Le principali proposte di modifica riguardano gli sviluppi più recenti del mercato, in particolare l’aumento del potere di mercato dei grandi rivenditori e lo sviluppo delle vendite on-line su Internet. Le parti interessate sono invitate ad inviare le proprie osservazioni entro il 28 settembre 2009.  Neelie Kroes, Commissario responsabile della concorrenza, ha dichiarato: “Una distribuzione caratterizzata da un buon livello di concorrenza ed efficienza è essenziale per il benessere dei consumatori e per la nostra economia. Il processo di revisione che comincia oggi mira a garantire che la valutazione degli accordi di fornitura e distribuzione rispetto alle regole di concorrenza tenga conto dei recenti sviluppi del mercato, in particolare dell’ulteriore aumento del potere di mercato degli acquirenti e delle nuove forme di distribuzione, tra cui le opportunità offerte da Internet".  Il regolamento di esenzione per categoria n. 2790/1999 della Commissione prevede che gli accordi di fornitura e distribuzione che rispettano le disposizioni ivi contenute beneficino di un’esenzione dal divieto, previsto dal trattato CE, di seguire pratiche commerciali restrittive (articolo 81, paragrafo 1). L’attuale regolamento di esenzione per categoria sulle restrizioni verticali scade nel maggio 2010. La valutazione preliminare della sua applicazione, effettuata dalla Commissione sulla base della propria esperienza e delle osservazioni presentate dalle parti interessate, ha permesso di concludere che l’applicazione delle regole attuali ha dato buoni risultati.  N el 1999, l’anno dell’adozione, gli obiettivi del regolamento erano alleggerire in misura considerevole gli oneri che il rispetto della regolamentazione imponeva alle imprese - in particolare alle imprese che non erano in grado di alzare i prezzi senza andare incontro a perdite di reddito (ovverosia, le imprese senza potere di mercato), come le PMI - e introdurre un approccio alla valutazione delle restrizioni basato sugli effetti. Tali obiettivi e preoccupazioni rimangono validi anche oggi.  Il decennio successivo all’entrata in vigore delle regole attuali è stato caratterizzato da due eventi principali: l’aumento ulteriore del potere di mercato dei grandi distributori e delle vendite su Internet.  Per tenere conto di tali sviluppi, la Commissione propone che , per beneficiare dell’esenzione di categoria, gli accordi verticali debbano prevedere non soltanto che la quota di mercato del fornitore non sia superiore al 30% (come già succede) ma che anche quella dell’acquirente non superi tale soglia.   Per quanto concerne le vendite on-line, da una parte è emersa la necessità di garantire al consumatore la possibilità di acquistare un prodotto anche all’estero, a condizioni più vantaggiose, possibilità che risulta estremamente agevolata da Internet; dall’altra, determinate restrizioni alle vendite - volte a limitare il fatto che i distributori approfittino indebitamente delle azioni di marketing e delle promozioni di marca realizzate da altri (il cosiddetto free-riding ) o ad evitare tali comportamenti - possono permettere ai consumatori di beneficiare di servizi migliori. L’approccio che propone la Commissione precisa meglio, nel contesto del commercio elettronico, la distinzione tra le vendite che sono il risultato di attività di marketing e le vendite che sono il risultato dell’iniziativa propria del consumatore (ovverosia tra vendite attive e passive) e chiarisce il modo in cui il regolamento rivisto valuterebbe le condizioni imposte in relazione alle vendite su Internet, per esempio il requisito, imposto dal fornitore, che, prima di impegnarsi nella vendita on-line, il distributore disponga di un punto vendita non virtuale.  La Commissione invita le parti interessate a comunicare le proprie osservazioni entro il 28 settembre 2009. La consultazione riguarda tutti gli aspetti disciplinati dal regolamento e dagli orientamenti, ma la Commissione è particolarmente interessata alle osservazioni sul funzionamento complessivo delle attuali regole, sulla misura in cui il regolamento dovrebbe tenere conto dei recenti sviluppi del mercato e sull’approccio proposto dalla Commissione per quanto riguarda il potere di mercato degli acquirenti e le restrizioni alle vendite on-line. Il progetto di modifica del regolamento di esenzione per categoria e gli orientamenti sono disponibili sul sito Europa, al seguente indirizzo:    http://ec.europa.eu/competition/consultations/2009_vertical_agreements/index.html
IP/09/1201
      Bruxelles, 29 luglio 2009
      La stragrande maggioranza degli europei considera l'impatto ambientale dei prodotti che acquista
      Quattro europei su cinque affermano di tenere conto dell'impatto ambientale dei prodotti che acquistano, è quanto risulta da un'inchiesta di Eurobarometro pubblicata oggi. Sono particolarmente
            attenti alle conseguenze ambientali in Grecia, dove oltre 9 intervistati su 10 hanno dichiarato che l'impatto di un prodotto
            sull'ambiente ha un ruolo importante nelle loro decisioni di acquisto. Dalla stessa inchiesta emerge che gli europei si dividono
            a metà se chiamati ad esprimersi sulla credibilità delle affermazioni dei produttori in merito all'efficienza ambientale dei
            loro prodotti e che quasi la metà pensa che l'aumento delle imposte sui prodotti dannosi per l'ambiente in combinazione con
            una riduzione di quelle sui prodotti ecologici sarebbe il modo migliore per promuovere i prodotti ecologici. Raccoglie inoltre
            un notevole sostegno l'idea che i dettaglianti debbano svolgere un ruolo nel promuovere i prodotti ecologici e che venga introdotta
            l'indicazione obbligatoria della produzione aggiuntiva di CO2 mediante etichettatura.
      Il commissario UE per l'ambiente Stavros&nbsp;Dimas ha dichiarato a questo proposito: "La battaglia contro i cambiamenti climatici deve
            essere combattuta su tutti i fronti e ciascuno deve dare il proprio contributo, non solo le imprese e i governi, ma anche
            i&nbsp;consumatori. Acquistando prodotti rispettosi dell'ambiente e del clima, il consumatore invia il giusto segnale ai produttori,
            i quali rispondono a loro volta producendo prodotti più ecologici.".
      L'impatto ambientale dei prodotti è importante
      Dall'inchiesta di Eurobarometro pubblicata oggi sull''atteggiamento degli europei in merito al consumo e alla produzione sostenibili
            risulta che la stragrande maggioranza degli europei (83%) ha dichiarato che l'impatto ambientale di un prodotto è un aspetto
            importante nelle loro decisioni di acquisto. I più attenti risultano essere i greci, che al 92% hanno dichiarato di tenere
            conto dell'impatto ambientale dei prodotti che acquistano, i meno sensibili i cechi (62%).
      Pareri contrastanti sulla credibilità delle affermazioni delle imprese in merito all'efficienza ambientale dei loro prodotti
      Gli europei intervistati si sono divisi a metà quando hanno dovuto esprimersi in merito alla credibilità delle affermazioni
            dei produttori sull'efficienza ambientale dei loro prodotti (il 49% le considerano credibili, il 48% no). I più fiduciosi sono gli olandesi con
            il 78%, i più scettici i bulgari (26%).
      Imposte più elevate sui prodotti dannosi per l'ambiente e più basse su quelli ecologici
      Circa il 46% dei cittadini dell'UE ritengono inoltre che il modo migliore per promuovere i prodotti ecologici sarebbe aumentare le imposte sui prodotti dannosi
            per l'ambiente e ridurle su quelli ecologici. I più favorevoli a questo duplice intervento&nbsp;a livello di tassazione sono i
            britannici, mentre sono molto meno favorevoli i maltesi (28%), i quali preferiscono che ci si limiti a ridurre le imposte
            sui prodotti ecologici.
      Il ruolo importante dei dettaglianti nella promozione dei prodotti ecologici
      Gli intervistati si sono dichiarati nettamente a favore a che i dettaglianti promuovano i prodotti ecologici. Circa la metà dei cittadini dell'UE (49%) ritiene che dovrebbero accrescere la visibilità di tali prodotti sui loro scaffali
            o avere un angolo riservato ai prodotti ecologici. Un terzo (31%) degli europei ha affermato che, per i dettaglianti, il&nbsp;modo
            migliore per promuovere i prodotti ecologici è fornire informazioni migliori ai&nbsp;consumatori.
      Forte sostegno per le etichette che indicano la produzione aggiuntiva di CO2
      Sebbene poco meno della metà degli europei affermino che il marchio di qualità ecologica riveste un ruolo importante nelle
            loro decisioni di acquisto e solo 1 su 10 dichiari che l'importo totale delle emissioni di gas ad effetto serra create da un prodotto debba figurare sulle etichette ambientali, circa
            il 72% dei cittadini dell'UE ritengono che in futuro dovrebbe essere obbligatoria un'etichetta indicante le emissioni di carbonio
            derivanti dal prodotto. Le posizioni in materia variano ampiamente da uno Stato membro all'altro: si va dai greci che sono
            massicciamente a favore dell'idea (90%), ai cechi che lo sono molto meno (47%).
      Un'etichetta sulle emissioni di CO2 dovrebbe indicare l'importo totale dei gas a effetto serra — compreso il biossido di carbonio — emessi durante la vita del
            prodotto, dalla fabbricazione allo smaltimento. Attualmente questo tipo di etichetta non è previsto a livello europeo, ma
            nel dicembre del 2008 i ministri del Consiglio ambiente hanno invitato la Commissione a studiarne l'introduzione.
      Contesto: Piano d'azione dell'UE a favore della produzione e del consumo sostenibili
      Nel luglio del 2008 la Commissione ha presentato un piano d'azione che contiene una serie di proposte sulla produzione e sul consumo sostenibili che contribuiranno a migliorare l'efficienza
            ambientale dei prodotti e ad accrescere la domanda di prodotti e tecnologie di produzione più sostenibili. Esso tenta inoltre
            di incoraggiare le imprese dell'UE ad approfittare delle opportunità per innovare.
      Ulteriori informazioni
      Pagine Internet relative al consumo e alla produzione sostenibili:
      http://ec.europa.eu/environment/eussd/escp_en.htm
IP/ 09/1221   Bru xelles, 4 agosto 2009   Secondo una relazione della Commissione l 'economia digitale può far uscire l'Europa dalla crisi   La relazione della Commissione europea sulla competitività digitale pubblicata oggi dimostra come il settore digitale in Europa abbia compiuto progressi notevoli dal 2005: oggi il 56% degli europei usa regolarmente Internet, di cui l'80% mediante un collegamento ad alta velocità (rispetto a solamente un terzo nel 2004), facendo così dell'Europa il numero uno mondiale di Internet a banda larga. L'Europa è il primo continente al mondo realmente mobile, dal momento che conta più abbonati a servizi mobili che cittadini (il tasso di utilizzo è del 119%). L'Europa può spingersi anche oltre, visto che una generazione di giovani europei esperti di tecnologie digitali sta svolgendo un ruolo di primo piano per favorire la crescita e l'innovazione. Se l'Europa vuole riprendersi in modo sostenibile dalla crisi economica, è essenziale sviluppare il potenziale offerto dall'economia digitale. Oggi la Commissione desidera chiedere ai cittadini quale strategia l'UE dovrebbe adottare in futuro per garantire all'economia digitale le migliori possibilità di sviluppo.  " L'economia digitale dell'UE offre un ampio potenziale per generare forti entrate in tutti i settori, ma per trasformare questa situazione favorevole in crescita sostenibile e nuovi posti di lavoro i governi devono prendere l'iniziativa e adottare politiche coordinate per eliminare le barriere che ostacolano i nuovi servizi", ha dichiarato Viviane Reding, commissaria dell'UE responsabile della società dell'informazione e dei media. "Dovremmo cogliere l'opportunità di una nuova generazione di europei che ben presto deciderà le sorti del mercato europeo. Questi giovani usano molto Internet e sono inoltre utenti molto esigenti. Per sfruttare il potenziale economico di questi "figli dell'era digitale" dobbiamo garantire che l'accesso ai contenuti digitali sia semplice ed equo".  La relazione pubblicata oggi delinea i risultati di cinque anni di politica U E svolta dalla Commissione di Barroso per promuovere le tecnologie più moderne nel settore delle telecomunicazioni, nuove reti e servizi e contenuti innovativi per i media. Nel 2008 il 56% degli europei è divenuto un utilizzatore regolare di Internet, facendo così registrare un balzo in avanti di un terzo in più rispetto al 2004. Oggi più della metà delle famiglie e oltre l'80% delle aziende hanno una connessione a banda larga. Si sta affacciando una nuova generazione di europei che padroneggiano il web e sono pronti ad applicarne le innovazioni. Questi "figli dell'era digitale" rappresentano un forte potenziale di crescita per l'Europa.   I giovani di età compresa fra 16 e 24 anni sono gli utenti di Internet più assidui: il 73% usa regolarmente servizi avanzati per creare e condividere contenuti on line, il doppio della media della popolazione dell'UE (35%) (cfr. l'allegato). Il 66% degli europei di meno di 24 anni usa Internet ogni giorno, rispetto alla media dell'UE del 43%. Inoltre, secondo uno studio della Commissione sulle competenze digitali pubblicato oggi, questo gruppo di persone ha conoscenze di Internet più avanzate rispetto al resto della popolazione.  A nche se la "generazione digitale" sembra restia a pagare per scaricare da Internet o guardare on line contenuti quali video o musica (il 33% afferma di non essere assolutamente disposto a pagare, pari al doppio della media UE), in realtà nella loro fascia di età quanti hanno pagato per ottenere questi servizi sono il doppio rispetto al resto della popolazione (10% degli utenti giovani, rispetto alla media UE del 5%). Inoltre sono più disposti a pagare per ottenere un servizio migliore e qualità superiore.   L 'uso di Internet esploderà con l'ingresso nella vita professionale dei "figli dell'era digitale" in Europa, che influenzeranno e domineranno sempre più le tendenze del mercato. Mentre i modelli commerciali tradizionali sono in stallo, le aziende dovranno offrire servizi capaci di attirare la prossima generazione di utenti, mentre il legislatore deve creare le giuste condizioni per agevolare l'accesso ai nuovi contenuti on line, garantendo al tempo stesso la remunerazione dei creatori.   L 'Europa deve inoltre fare di più per poter competere a livello globale. Nonostante i progressi registrati , un terzo dei cittadini dell'UE non ha mai utilizzato Internet. Solo il 7% dei consumatori ha effettuato acquisti on line in un altro Stato membro. L'Europa è ancora in ritardo rispetto agli USA e al Giappone per quanto riguarda gli investimenti nella ricerca e sviluppo per le tecnologie dell'informazione e della comunicazione (TIC), le comunicazioni a banda larga ad alta velocità e lo sviluppo di mercati innovativi come la pubblicità on line.   Una politica proattiva in tutta l 'UE deve garantire che tutti dispongano di una connessione a Internet ad alta velocità e che esista un mercato unico on line in cui i cittadini possano usare i servizi on line transfrontalieri.  Le sfide che l 'Europa digitale dovrà affrontare in futuro sono discusse in una consultazione pubblica avviata oggi dalla Commissione e aperta fino al 9 ottobre 2009 . Si tratta del primo passo verso una nuova strategia europea per le TIC che la Commissione intende presentare nel 2010 nel contesto della fase successiva dell'agenda di Lisbona . Contesto  La strategia dell 'UE "i2010" per rilanciare il ruolo di guida dell'Europa nel settore delle TIC e sfruttare i vantaggi della società dell'informazione per la crescita e l'occupazione in Europa, adottata dalla Commissione nel luglio 2005 (   IP/05/643   ), si conclude quest'anno. Questa strategia, approvata da tutti gli Stati membri dell'UE e dal Parlamento europeo, intendeva rafforzare il mercato unico per le aziende e gli utenti e incentivare la ricerca e l'innovazione nel settore delle TIC. Questa politica, che si propone di favorire la concorrenza e conferire maggiori poteri ai consumatori, ha fornito risultati su questioni concrete dando anche origine a numerose politiche innovative in tutta l'UE.  Il 9 luglio la commissaria Reding (   SPEECH/09/336)   ha auspicato una nuova strategia per l'Europa digitale basata su un approccio verso un mercato unico dei contenuti on line di facile uso per i consumatori in cui le TIC favoriranno l'innovazione, la piena connettività e un'economia più rispettosa dell'ambiente.  La relazione sulla competitività digitale , le schede con informazioni sui risultati per ogni Stato membro e la consultazione pubblica possono essere consultate all'indirizzo seguente:     http://ec.europa.eu/information_society/newsroom/cf/itemlongdetail.cfm?item_id=5146     Stud io "Public policies and stakeholders initiatives in support of Digital Literacy":    http://ec.europa.eu/information_society/eeurope/i2010/benchmarking/index_en.htm    R isultati di cinque anni di politica UE in materia di TIC durante la Commissione Barroso :     http://ec.europa.eu/i2010    Nine questions on the future of the Information Society identified for the public consultation:   How can ICTs be unleashed to drive economic recovery and contribute to the Lisbon growth and jobs agenda?   How can ICTs assist the transition to a more sustainable low carbon economy?   How best to create a 100% connected economy that offers open and high speed internet for all?   How can Europe raise its performance in crucial ICT research and innovation?   How to reinforce the digital single market in order to bring growth, innovation and new services?   How can online services and tools, such as web 2.0, better promote user creativity, content production and services provision?   How can the web aid modernisation of public services so that they are easily accessible to all EU citizens?   How can ICTs improve the quality of life of EU citizens by unlocking the storehouses of cultural heritage by bringing them on-line and by putting ICT at the centre of citizens' life?   How can the EU increase its weight in the international arena of the worldwide web and the global information society?    The public consultation is open until 09 October 2009. More information:   http://ec.europa.eu/information_society/eeurope/i2010/index_en.htm   Annex  Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals  Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals  Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals  Figures and graphics available in PDF and WORD PROCESSED   Source: Commission services  Figures and graphics available in PDF and WORD PROCESSED   Source: Gartner  Figures and graphics available in PDF and WORD PROCESSED    Source: Annual reports of a sample of the EU top ICT companies in R&amp;D spending representing 90% of total R&amp;D spending recorded by the 2008 Scoreboard  Figures and graphics available in PDF and WORD PROCESSED   Source: IDATE
IP/09/ 1238  Bruxelles, 18 agosto 2009  L 'UE investe altri 18 milioni di euro nell'internet mobile ultra veloce del futuro   A partire dal 1° gennaio 2010 l 'UE investirà 18 milioni di euro nella ricerca a sostegno delle reti mobili di quarta generazione.  La Commissione europea ha deciso di avviare la procedura di finanziamento della ricerca sulla tecnologia Long Term Evolution (LTE) Advanced che consentirà di offrire velocità di accesso all'internet mobile fino a cento volte superiori rispetto alle attuali reti di terza generazione.  L'LTE sta diventando l'opzione prescelta dalle imprese del settore per le reti mobili di prossima generazione, anche grazie ai consistenti finanziamenti a favore della ricerca stanziati dall'UE a partire dal 2004.  25 anni fa l'Europa ha fatto dello standard GSM l'elemento portante della moderna telefonia mobile.  Grazie alla ricerca congiunta a livello europeo e alla forza del mercato unico dell'UE, lo standard GSM è oggi utilizzato dall'80% delle reti mobili nel mondo.  Con l'LTE si preannuncia un successo analogo, grazie alla capacità della ricerca finanziata dall'UE di continuare a offrire tecnologie all'avanguardia per la vita quotidiana degli europei.  " Con le tecnologie LTE il know-how di ricerca dell'UE continuerà a dare il tono allo sviluppo dei servizi e dei dispositivi mobili nel mondo, al pari di quanto è successo in passato con lo standard GSM ", ha dichiarato Viviane Reding, la commissaria UE responsabile per le telecomunicazioni e i media.  "Le tecnologie LTE trasformeranno i telefoni mobili in potenti computer portatili.  Milioni di nuovi utilizzatori avranno accesso all'internet ultra veloce sui loro dispositivi portatili, in qualsiasi luogo essi si trovino.  Ciò consentirà di creare grandi opportunità e ampio spazio di crescita per l'economia digitale."  La Long Term Evolution (LTE) è la più recente tecnologia senza filo, che consente velocità di connessione all'internet mobile fino a 100 megabit al secondo, ossia dieci volte superiori rispetto alle reti di terza generazione.  Al momento in Europa è in fase di prova in Finlandia, Germania, Norvegia, Spagna, Svezia e Regno Unito, e in Svezia e Norvegia ne è prevista la commercializzazione per il primo semestre del 2010.  Tra il 2004 e il 2007 l'UE ha sostenuto con finanziamenti per 25 milioni di euro la ricerca sull'ottimizzazione e la standardizzazione dell'LTE (i progetti WINNER I e II gestiti da un consorzio di 41 imprese e università europee all'avanguardia).  Questa ricerca ha portato allo sviluppo di un primo concetto di infrastruttura di rete basata sull'LTE.  Lo scorso mese la Commissione europea ha deciso di avviare la procedura per investire altri 18 milioni di euro nella ricerca della versione avanzata dell 'LTE, l' LTE  Advanced .  In settembre la Commissione avvierà i negoziati sui dettagli con i consorzi dei progetti, tra cui il progetto faro ARTIST4G basato sui risultati conseguiti dai progetti WINNER, che riuniscono imprese e ricercatori di Finlandia, Francia, Germania, Italia, Paesi Bassi, Polonia, Spagna, Svezia e Regno Unito.  L'avvio dei nuovi progetti è previsto nel gennaio 2010.  La Commissione europea ritiene che la diffusione della tecnologia LTE e LTE Advanced offra notevoli possibilità:   LTE accrescerà le capacità degli operatori di rete, consentendo loro di fornire la banda larga mobile a velocità maggiore ad un numero più grande di utenti a prezzi inferiori, rivoluzionando il mercato europeo delle telecomunicazioni mobili;    LTE Advanced porterà la velocità della banda larga mobile fino a 1 gigabit (mille megabit) al secondo, consentendo agli utenti di beneficiare pienamente di servizi online sofisticati quali la televisione ad alta definizione o i video a richiesta;    LTE utilizza lo spettro radio in maniera più efficiente, consentendo alle reti mobili di sfruttare il cosiddetto "dividendo digitale" e di utilizzare le frequenze lasciate libere dal passaggio dalla televisione analogica a quella digitale (   IP/09/1112   ).  I segnali arriveranno più lontano di quanto consentito dall'attuale tecnologia GSM, per cui verrà ridotto il numero di antenne necessarie per ottenere la stessa copertura di rete, così da preservare il paesaggio europeo e ridurre il consumo di energia;    LTE potrebbe consentire di portare la banda larga mobile nelle regioni meno popolate e contribuire a ridurre il "divario digitale" tra aree rurali e urbane.  Alla fine del 2008 il 23% della popolazione delle aree rurali dell'UE non aveva ancora la possibilità di collegarsi ad internet tramite DSL (   IP/09/1221   ).    I maggiori fabbricanti e operatori mobili del mondo, quali Orange, TeliaSonera, T-Mobile, AT&amp;T, NTT-DoCoMo, Verizon, Alcatel-Lucent, Ericsson, Huawei e Nokia Siemens Networks si sono già impegnati a utilizzare lo standard LTE.  Gli analisti del mercato prevedono che entro il 2013 a livello mondiale gli operatori investiranno quasi 6 miliardi di euro (8,6 miliardi di dollari USA) in apparecchiature LTE. Contesto  Il successo mondiale dello standard GSM è stato possibile grazie alla stretta collaborazione paneuropea tra imprese, ricercatori e autorità di regolamentazione.  Negli anni Ottanta lo standard GSM è stato promosso nel quadro dello strumento di cooperazione europea nel settore della ricerca scientifica e tecnica, programma precursore degli attuali programmi di ricerca UE.  La Commissione europea ha appoggiato il progetto GSM e nel 1987 i paesi europei hanno sostenuto la proposta della Commissione di riservare la banda di 900MHz ai servizi GSM, aprendo la strada alla rapida diffusione della tecnologia GSM in Europa.  Nel luglio 2009 gli Stati membri dell 'UE hanno seguito l'esempio del Parlamento europeo approvando la proposta della Commissione di aggiornare la direttiva GSM del 1987 in modo da rendere disponibile la banda dei 900MHz anche per altre tecnologie, tra cui l'LTE (   IP/09/1192   ).   Nel complesso, nel periodo 2007-2013 l 'UE investirà più di 700 milioni di euro per la ricerca sulle reti del futuro e metà dell'importo sarà destinato alle tecnologie senza filo che contribuiscono allo sviluppo delle reti di quarta generazione e oltre.   Ricerca UE sulle reti del futuro e l 'LTE:     http://cordis.europa.eu/fp7/ict/future-networks/     Progetto finanziato dall'UE Wireless World Initiative New Radio (WINNER):     http://www.ist-winner.org    Annex LTE compared to previous mobile internet technologies         Faster mobile broadband:  Peak download speeds, in megabits per second     Better user experience:  Time it takes data to travel from user to main server and back, in milliseconds        Figures and graphics available in PDF and WORD PROCESSED       Figures and graphics available in PDF and WORD PROCESSED       Operator commitments to LTE          Country   Operator   Anticipated LTE service launch     France   Orange   2011-12     Germany   T-Mobile   2011     Ireland   Hutchison 3   2011     Italy   Telecom Italia   Not known     Spain   Telefonica O2   2011     Sweden   TeliaSonera   2010     Sweden   Tele2 Sweden   2010     Sweden   Telenor Sweden   2010     Various   Vodafone   Not known     Australia   Telstra   Not known     Canada   Telus   2010     Canada   Bell Canada   2010     Canada   Rogers Wireless   2010-11     China   China Mobile   2011     China   China Telecom   2011-12     Hong Kong   SmarTone-Vodafone   Not known     Hong Kong   HK CSL Ltd   Not known     Hong Kong   PCCW   Not known     Japan   NTT DoCoMo   2010     Japan   KDDI   2010     New Zealand   Telecom NZ   2011-12     Norway   TeliaSonera   2010     Philippines   Piltel   Not known     South Korea   SK Telecom   Not known     South Korea   KTF   Not known     USA   Verizon   2010     USA   MetroPCS   2010     USA   CenturyTel   2010     USA   Aircell   2011     USA   Cox   2011     USA   AT&amp;T Mobility   2011      Source: Global mobile Suppliers Association, April 2009. LTE Long Term Evolution (LTE) is the next step from current mobile technologies, such as 3G/WCDMA &amp; HSPA. This new radio access technology will be optimized to deliver very fast data speeds of up to 100Mb/s when downloading and 50Mb/s for uploading. Designed to be backwards-compatible with GSM and HSPA, LTE incorporates Multiple In Multiple Out (MIMO) in combination with Orthogonal Frequency Division Multiple Access (OFDMA) in the downlink and Single Carrier FDMA in the uplink to provide high levels of spectral efficiency and end user data rates exceeding 100 Mb/s, coupled with major improvements in capacity and reductions in latency. LTE will support channel bandwidths from 1.25 MHz to 20 MHz and both FDD and TDD operation. LTE-Advanced LTE-Advanced extends the technological principles behind LTE into a further step change in data rates. Incorporating higher order MIMO (4x4 and beyond) and allowing multiple carriers to be bonded together into a single stream, target peak data rates of 1Gbps have been set. LTE-Advanced also intends to use a number of further innovations including the ability to use non-contiguous frequency ranges, with the intent that this will alleviate frequency range issues in an increasingly crowded spectrum, self back-hauling base station and full incorporation of Femto cells using Self-Organising Network techniques. LTE-Advanced will be  3GPP ’s technology as a candidate for the ITU-R IMT-Advanced process, which is intended to identify ‘4G’ technologies.
IP/09/1241  Bruxelles, 19 agosto 2009 Concorrenza: la Commissione pubblica la relazione sulla politica di concorrenza 2008 La relazione della Commissione europea sulla politica di concorrenza nel 2008 offre una panoramica dei principali sviluppi intervenuti in questo settore di politica comunitaria e delle iniziative più rilevanti nel campo dell'effettivo rispetto delle norme di concorrenza. La relazione illustra in che modo si è fatto ricorso agli strumenti della politica di concorrenza per affrontare la crisi economica e finanziaria e sottolinea i vantaggi che tale politica apporta ai consumatori. Queste attività non sono però andate a discapito di altri compiti nel campo dell'effettiva applicazione delle norme di concorrenza: è infatti stata portata avanti come prima l'azione di contrasto ai comportamenti anticoncorrenziali ed è proseguito l'esame delle concentrazioni e degli aiuti di Stato. Il commissario responsabile della Concorrenza Neelie Kroes ha dichiarato: "Il 2008 è stato un anno insolito e difficile, in cui l'Europa ha dovuto far fronte a sfide economiche senza precedenti. Ritengo che le azioni intraprese dalla Commissione nel settore della concorrenza siano state determinanti nel preservare il mercato unico e i vantaggi della concorrenza, garantendo al tempo stesso la stabilità del sistema finanziario. La stretta collaborazione tra gli attori interessati a livello comunitario e nazionale ha permesso di approntare tempestivamente ed efficacemente le misure necessarie per far fronte alla crisi. Tuttavia, il rigore non è venuto meno in altri settori interessati dall'effettiva applicazione delle norme di concorrenza: queste ultime sono persino più importanti per l'economia in tempi di crisi, e il bilancio della Commissione sotto il profilo dell'effettivo rispetto delle norme rimane estremamente positivo." Riformare la politica per ottenere decisioni più rapide ed efficaci Nel 2008 la politica di concorrenza ha registrato ottimi risultati, tanto nel campo dell'antitrust quanto in quelli degli aiuti di Stato e del controllo delle concentrazioni. Nel settore degli aiuti di Stato la Commissione si è orientata verso un'analisi delle misure di sostegno notificate dagli Stati membri basata sui loro effetti sotto il profilo economico, con l'adozione di un regolamento generale di esenzione per categoria e l'introduzione di un metodo di valutazione comparativa degli effetti. La Commissione ha inoltre adottato un Libro bianco in materia di azioni di risarcimento del danno per violazione delle norme antitrust comunitarie. Le proposte contenute nel Libro bianco rappresentano un passo in avanti nell'eliminazione degli ostacoli che attualmente impediscono alle vittime di infrazioni alle norme di concorrenza di ottenere un risarcimento effettivo. Per lottare ancora più efficacemente contro i cartelli, la Commissione ha introdotto un meccanismo per la risoluzione dei casi di cartello con l'accordo delle parti interessate mediante una procedura semplificata, che consente di trattare in modo più rapido determinati casi e di liberare risorse per perseguirne altri e per avviare nuove indagini. Mettere l'accento sui vantaggi che la politica di concorrenza apporta ai consumatori  Per la prima volta, la relazione annuale 2008 contiene un capitolo specialmente dedicato a un tema ritenuto di particolare importanza nel settore della politica di concorrenza. L’argomento scelto è “Cartelli e consumatori”. Nel 2008 la Commissione ha comminato ammende a 34 imprese nell'ambito di decisioni riguardanti sette casi di cartello. In casi quali il cartello delle banane, i consumatori sono stati direttamente danneggiati dai prezzi più elevati del prodotto fino a quando la Commissione non ha eliminato il cartello di fissazione dei prezzi (vedi   IP/08/1509   ). Secondo stime realizzate dai servizi della Commissione, il danno arrecato all’economia dai cartelli sanzionati con ammende dalla stessa Commissione era pari, tra il 2005 e il 2007, ad almeno 7,6 miliardi di euro. Regolare il comportamento delle imprese dominanti  Per quanto riguarda la lotta contro gli abusi di posizione di mercato dominante, nel 2008 la Commissione ha adottato una serie di importanti decisioni nei settori energetico e delle tecnologie dell'informazione. A seguito dei risultati emersi dall'indagine sulla concorrenza nel settore energetico e dopo approfonditi accertamenti da parte della Commissione, la società tedesca del settore energetico E.ON si è offerta di propria iniziativa di cedere quote significative delle sue attività per rispondere alle preoccupazioni espresse nel corso dell'indagine (vedi   IP/08/1774   ). Questo consentirà l'ingresso di nuovi concorrenti nel mercato dell'energia in Germania e offrirà una più ampia scelta ai consumatori tedeschi. La gestione separata delle infrastrutture di trasmissione contribuirà inoltre a un migliore funzionamento del mercato europeo dell'energia, in quanto offrirà parità di accesso a tutti gli operatori. Nel 2008 la Commissione ha altresì imposto un secondo pagamento di penalità alla Microsoft – per un importo di 899 milioni di euro – per mancata osservanza di una decisione del 2004 che le ingiunge di fornire ai concorrenti, a condizioni ragionevoli, informazioni essenziali in materia di interoperabilità (vedi   IP/08/318   e   MEMO/08/125   ). Ottenere risultati concreti a vantaggio dei cittadini L'esperienza del 2008 dimostra che la politica di concorrenza non è immutabile né rigida, ma è capace invece di tener conto di realtà economiche in continuo mutamento e di garantire nel contempo parità di condizioni nel mercato unico. Questa combinazione di saldezza dei princìpi e di flessibilità delle procedure le ha permesso di svolgere una funzione costruttiva e stabilizzatrice del sistema finanziario dell'Unione e, più in generale, dell'economia reale. In particolare, dall'insorgere della crisi nell'ottobre del 2008 fino alla fine dell'anno, la Commissione ha adottato circa 40 decisioni sul sostegno alle banche e all'economia reale e ha pubblicato tre documenti di orientamento sulle modalità con cui gli Stati membri possono ricorrere alle norme in materia di aiuti di Stato per sostenere il settore finanziario e l'economia durante la crisi attuale. La relazione sulla politica di concorrenza 2008 è consultabile al seguente indirizzo:   http://ec.europa.eu/competition/publications/annual_report/index.html
IP/09/ 1244  Bruxelles, 20 agosto 2009  La Commissione affronta una nuova sfida della società dell'informazione: l'educazione ai nuovi media  Il modo in cui utilizziamo i media sta cambiando: per l'enorme quantità di informazioni disponibili non è più sufficiente saper leggere, scrivere o utilizzare un computer. La Commissione europea ha oggi avvertito che i cittadini europei di tutte le età rischiano di non godere dei benefici dell'odierna società dell'informazione ad alta tecnologia se non ci sarà un maggiore impegno per educarli ai media, consentendo loro di accedere a immagini, suoni e testi, di analizzarli e valutarli, nonché di utilizzare gli strumenti, nuovi e tradizionali, per comunicare e creare contenuti mediatici. La Commissione ha affermato che i paesi dell'Unione e l'industria dei media devono sensibilizzare maggiormente il pubblico ai numerosi messaggi mediatici che riceve, siano essi pubblicità, film o contenuti in linea.  "Interagire con i media oggi giorno significa molto di più che scrivere a un giornale. Grazie ai media, soprattutto alle nuove tecnologie digitali, sempre più cittadini europei possono partecipare al mondo della condivisione, dell'interazione e della creazione.  Oggi i consumatori possono creare i propri contenuti e realizzare nuove opere trasformando i contenuti di terzi" ha dichiarato Viviane Reding, commissario per la Società dell’informazione e i media. "Tuttavia le persone che non possono usare i nuovi media come le reti sociali o la televisione digitale avranno difficoltà a interagire con il mondo che li circonda e a prendervi parte. Occorre fare in modo che tutti siano educati ai media così che nessuno sia escluso. Ci si rivolge sempre ai cittadini, ma loro possono rispondere? Metterli in grado di utilizzare i media con competenza e creatività sarebbe un passo avanti verso una nuova generazione di partecipazione democratica".  Per partecipare all'odierna società dell'informazione, è necessario comprendere il funzionamento dei vari media (vecchi e nuovi). Questo è il motivo per cui oggi la Commissione europea ha adottato (su invito del Parlamento europeo) degli orientamenti in materia esortando i paesi membri e l'industria a promuovere l'educazione ai media fra i cittadini Europei attraverso attività che li aiutino ad accedere a tutti i media cui sono esposti (televisione, cinema, radio, musica, stampa, Internet e tecnologie di comunicazione digitale), a comprenderli e a valutarli con spirito critico.  L'educazione ai media può migliorare il modo in cui il pubblico utilizza i motori di ricerca, può insegnare agli alunni come si realizza un film o come funziona la pubblicità. In alcuni paesi (ad esempio in Svezia, Irlanda e nel Regno Unito) l'educazione ai media fa già parte dei programmi scolastici. Il sito Internet britannico   kidSMAR   T insegna ai giovani come usare i siti di socializzazione in rete in modo sicuro. L'educazione è un settore di competenza nazionale, ma la Commissione oggi ha invitato i paesi dell'Unione europea ad aprire un dibattito su come attribuire un ruolo importante all'educazione ai media nella scuola. Coloro che utilizzano i media devono essere consapevoli dei rischi connessi alla diffusione dei loro dati personali: più sono competenti nell'utilizzo di queste tecnologie ed esperti su come funziona la pubblicità in linea, meglio possono tutelare la propria privacy. I più eruditi sui media avranno anche una maggiore curiosità in materia ed esploreranno il loro patrimonio culturale e le recenti opere culturali europee.  Dalla relazione della Commissione "Europa digitale", pubblicata all'inizio del mese   (IP/09/1221)   , emerge che gli europei stanno diventando sempre più competenti nell'utilizzo del computer e della rete (il 60% sa usare gli strumenti informatici), un aspetto essenziale dell'alfabetizzazione mediatica. Il 56% di tutti i cittadini europei si connette a Internet almeno una volta alla settimana (rispetto al 43% nel 2005) e sempre più persone dei gruppi più svantaggiati usano la rete (si veda l'allegato). Un maggior numero di persone con un basso livello d'istruzione si connette a Internet (dal 53,5% nel 2005 al 62,5% nel 2008, dove il 100% corrisponde all'utilizzo di Internet da parte dell'intera popolazione). Anche un maggior numero di disoccupati usa la rete (dal 74,4% nel 2005 all'80,3% nel 2008) e il livello di utilizzo di Internet fra le donne è ormai quasi uguale a quello sulla popolazione complessiva dell'Unione europea (aumentando dall'88,4% nel 2005 al 94,6% nel 2008). Dal 2006, le competenze in materia di computer e di Internet fra le donne, i disoccupati e le persone di età superiore ai 55 anni sono cresciute di almeno il 3% rispetto alla popolazione totale. Tuttavia, sebbene i prezzi delle connessioni, soprattutto della banda larga, siano sempre più alla portata di tutti, il 24% dei cittadini europei senza Internet a casa afferma di non averlo per mancanza delle capacità necessarie per usarlo. Contesto L'educazione ai media sviluppa la capacità di accedere ai media e al loro contenuto, di comprenderne e valutarne in modo critico i diversi aspetti e di comunicare in una pluralità di situazioni. Essa riguarda tutti i media, fra cui la televisione, il cinema, la radio, la musica registrata, la stampa, Internet e tutte le altre tecnologie digitali.  Nel 2007 la Commissione ha pubblicato una comunicazione sull'educazione ai media (   IP/07/1970   ) nell'ambito dell'iniziativa generale volta a creare un mercato unico per il settore audiovisivo, la quale comprende anche la direttiva servizi di media audiovisivi (   MEMO/08/803   ), che stabilisce norme transfrontaliere in settori quali la pubblicità, e il programma MEDIA 2007 a favore del cinema europeo (   IP/07/169   ). La Commissione promuove inoltre l'educazione ai media mediante progetti di alfabetizzazione cinematografica nell'ambito dell'   azione preparatoria MEDIA International   . Questa iniziativa favorisce azioni, soprattutto rivolte ai giovani, di educazione e sensibilizzazione reciproca alle opere cinematografiche e audiovisive di paesi terzi.  La raccomandazione odierna della Commissione sull'educazione ai media è disponibile all'indirizzo:    http://ec.europa.eu/avpolicy/media_literacy/index_en.htm     La relazione sulla competitività digitale in Europa è disponibile all'indirizzo:     http://ec.europa.eu/i2010    Annex Europe's most active Internet users live in Scandinavia  Figures and graphics available in PDF and WORD PROCESSED  Source: Eurostat Community Survey on ICT Usage by Households and by Individuals    24% of the unconnected say they are not online because they do not know how to use the web   Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals Computer and internet skills development in the EU from 2005 to 2007  Figures and graphics available in PDF and WORD PROCESSED    Source:    Commission study, Digital Literacy Review - Public policies and stakeholders initiatives in support of Digital Literacy Index composition: No skills = 0 of 6 skills performed, low level of skills = 1-2 of 6 skills performed, medium or high level of skills = 3-6 of 6 skills performed. The 6 skills looked at are the following: a) Copying or moving a file or folder b) Using copy and paste tools to duplicate or move information within a document c) Using basic arithmetic formulas in a spreadsheet d) Compressing (or zipping) files e) Connecting and installing new devices, e.g. a printer or a modem f) Writing a computer program using a specialised programming language Related to questions E3 for computer skills and E4 for internet skills in the Eurostat Community Survey on ICT usage in Households and by Individuals. See annex 1 and 2 for exact data and breakdowns. Note that index skill questions regarding computer skills differed in 2005 with the simple item related to the ability to use a mouse to open programs being substituted with the somewhat more demanding item related to the ability to connect and install new devices such as a printer or a modem. Percentages of all individuals aged 16-74.  Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals  Figures and graphics available in PDF and WORD PROCESSED   Source: Eurostat Community Survey on ICT Usage by Households and by Individuals
IP/09/1257  Bruxelles, 28 agosto  2009   Le biblioteca digitale europea raddoppia la sua collezione ma mostra anche l'assenza a livello UE di una soluzione comune sul diritto d'autore in internet  Gli utenti di internet possono hanno ora accesso a 4,6 milioni di libri, carte geografiche, fotografie, clip video e giornali digitalizzati su Europeana, la biblioteca digitale multilingue dell’Europa (   www.europeana.eu   ). Dal suo lancio, nel novembre 2008 (   IP/08/1747   ) la collezione di Europeana è più che raddoppiata. Oggi, in un documento politico, la Commissione europea si è fissata l'obiettivo di portare a 10 milioni il numero di oggetti digitalizzati entro il 2010. La Commissione ha anche avviato un dibattito pubblico sulle sfide future della digitalizzazione dei libri in Europa: le possibilità di collaborazione tra settore pubblico e privato e la necessità di riformare un quadro europeo in materia di diritto d'autore troppo frammentato.  " La digitalizzazione dei libri è una fatica di Ercole, che consente però di offrire contenuti culturali e milioni di cittadini in Europa e nel resto del mondo. Accolgo pertanto con favore i primi sforzi compiuti dagli Stati membri e dalle loro istituzioni culturali per riempire gli scaffali della biblioteca digitale europea." ha dichiarato Viviane Reding, commissaria europea per la Società dell'informazione e i media. "Tuttavia, ritengo preoccupante il fatto che solo il 5% di tutti i libri digitalizzati dell'UE sia disponibile su Europeana. Costato anche che quasi la metà delle opere digitalizzate presenti su Europeana proviene da un solo paese, mentre il contributo degli altri paesi dell'Unione resta troppo debole. A mio parere ciò mostra in primo luogo che gli Stati membri devono smetterla di invidiare i progressi realizzati su altri continenti e rimboccarsi le maniche. Ciò mostra anche che Europeana, da sola, non basterà per aumentare la visibilità digitale dell'Europa nel mondo. È necessaria una migliore cooperazione per adattare all'era digitale il quadro giuridico europeo in materia di diritto d'autore. ".  Oggi Europeana contiene 4,6  milioni oggetti digitalizzati, mentre erano soltanto 2 milioni nove mesi fa. Fra le opere aggiunte si possono citare una serie di 70 incunaboli (libri stampati con le prime tecniche di stampa) della biblioteca di Catalogna, un'edizione del 1572 di "Os Lusíadas" di Luís de Camoẽs, il poema nazionale del Portogallo ed una sequenza filmata del 1913 della Friedrichstraße a Berlino proveniente dall'Associazione delle cineteche europee.   Tuttavia, i notevoli progressi realizzati da Europeana hanno anche evidenziato le sfide e i proble mi collegati con il processo di digitalizzazione. Per il momento Europeana contiene principalmente libri digitalizzati che sono nel pubblico dominio e che pertanto non sono più protetti dal diritto d'autore (che dura fino a 70 anni dopo la morte dell'autore).  Attualmente, per ragioni giuridiche, Europeana non contiene né opere esaurite (ossia circa il 90% dei libri delle biblioteche nazionali europee) né opere orfane (che secondo le stime dovrebbero costituire il 10-20% delle collezioni per le quali vige il diritto d'autore), ancora tutelate dal diritto d'autore ma il cui autore non può essere identificato.  Inoltre, Europeana ha anche evidenziato che il quadro giuridico di disciplina della licenza delle opere protette dal diritto d'autore è ancora estremamente frammentato in Europa. All'inizio dell'anno in corso un aggregatore francese ha dovuto ritirare alcune fotografie da Europeana, perché aveva il diritto di diffondere queste opere soltanto in Francia.  Per trovare soluzioni a questi problemi, la Commissione ha lanciato oggi una consultazione pubblica sul futuro di Europeana e della digitalizzazione dei libri, che continuerà fino al 15 novembre 2009 . Le domande poste dalla Commissione sono in particolare le seguenti: in che modo le opere digitalizzate possono essere rese accessibili a tutti gli europei? Bisognerebbe rafforzare la cooperazione con gli editori per quanto riguarda le opere soggette al diritto d'autore? Sarebbe auspicabile creare registri europei delle opere orfane ed esaurite? Come finanziare Europeana nel lungo periodo? Contesto  Europeana è s tata lanciata dalla Commissione europea nel novembre 2008 (   IP/08/1747   ).  Dal 2009 al 2011 il programma comunitario   eContent     plus   coprirà circa il l'80% del suo bilancio, ossia 2,5 milioni di euro all'anno. Gli Stati membri e le istituzioni culturali finanzieranno il restante 20%.  Fino al 2013 la Commissione europea potrà continuare ad accordare a Europeana un sostegno di 9 milioni di euro tramite il suo   programma quadro per la competitività e l'innovazione   .  Europeana, i cui uffici sono ospitati dalla biblioteca nazionale dei Paesi Bassi all'Aia, è gestito dalla European Digital Library Foundation .  In occasi one del suo lancio nel novembre 2008 il sito web di Europeana ha riscosso un tale successo che ha dovuto essere chiuso temporaneamente (cfr.    MEMO/08/733   ). Oggi, funziona normalmente.  Un dossier di stampa su Europeana è disponibile all'indirizzo internet:   http://ec.europa.eu/information_society/newsroom/cf/itemlongdetail.cfm?item_id=5181    Europeana, la biblioteca digitale europea:    http://www.europeana.eu/    L'iniziativa  UE sulle biblioteche digitali:     http://ec.europa.eu/information_society/activities/digital_libraries/index_en.htm    Annex Overview of the contribution of EU Member States to Europeana in % of the total number of objects (4.6 million) – situation end July 2009 –         EU countries     France   47%     Germany   15.4%     Netherlands   8%     United Kingdom   7.9%     Sweden   5.2%     Finland   4%     Greece   1.6%     Italy   1.2%     Belgium   1.1%     Slovenia   0.7%     Spain   0.6%     Estonia   0.4%     Luxembourg   0.4%     Poland   0.3%     Romania   0.3%     Austria   0.2%     Portugal   0.2%     Hungary   0.1%     Latvia   &lt;0.1%     Cyprus   &lt;0.1%     Bulgaria   &lt;0.1%     Czech Republic   &lt;0.1%     Denmark   &lt;0.1%     Ireland   &lt;0.1%     Lithuania   &lt;0.1%     Malta   &lt;0.1%     Slovakia   &lt;0.1%     Non EU countries     Norway   4.3%     Switzerland   0.4%
IP/0 9/1261   Bruxelles, 1° settembre 2009   Terz a edizione del concorso per giovani traduttori dell'UE   Si aprono oggi le iscrizioni a l terzo concorso Juvenes Translatores per le scuole secondarie dell'Unione europea. I “ Juvenes Translatores ” ("giovani traduttori" in latino) avranno la possibilità di cimentarsi nella traduzione di un testo in una lingua di propria scelta e di vincere un premio. Questo concorso di crescente popolarità seguirà le stesse modalità che hanno valso il successo alle due precedenti edizioni. Le iscrizioni sono aperte dal 1° settembre al 20 ottobre a tutte le scuole secondarie che desiderano partecipare.  " Un concorso iniziato come progetto pilota è diventato un evento di rilievo molto atteso dell'anno scolastico", ha dichiarato Leonard Orban, commissario europeo per il multilinguismo. "Lo scopo del concorso è offrire agli studenti la possibilità di applicare le competenze linguistiche acquisite, di cimentarsi nel mestiere del traduttore e di sensibilizzare all'arte della traduzione. A giudicare dalla risposta delle scuole e dei partecipanti ai concorsi precedenti, questi obiettivi sono stati raggiunti. Siamo particolarmente lieti del fatto che alcuni dei vincitori abbiano scelto lo studio della traduzione all'università", ha affermato il commissario Orban.   Nella prima fase le scuole secondarie di tutti gli Stati membri sono invitate a iscriversi utilizzando il modulo online disponibile sul sito Internet del concorso   http://ec.europa.eu/translatores    Fra le scuole iscritte, sar à selezionata una serie di scuole di ciascuno Stato membro tramite un sorteggio elettronico . Il numero di scuole è limitato e corrisponde al doppio del numero di voti attribuiti a ciascuno Stato membro in seno al Consiglio dell'Unione europea, come indicato nella tabella seguente.          Franc ia, Germania, Italia, Regno Unito    58      Pol onia, Spagna    54     Romania   28     Paesi Bassi   26      Belgi o, Repubblica ceca, Grecia, Ungheria, Portogallo    24      Austria, Bulgaria, S vezia    20      D animarca, Finlandia, Irlanda, Lituania, Slovacchia    14      C ipro, Estonia, Lettonia, Lussemburgo, Slovenia   8     Malta   6      Nella seconda fase ogni scuola comunicherà i nominativi di un massimo di cinque studenti nati nel 1992 . Contemporaneamente, gli studenti indicheranno le lingue da cui e verso cui intendono tradurre, scegliendo fra le 23 lingue ufficiali dell'Unione europea (ad esempio, dal polacco in romeno o dal maltese in finlandese).  Il  concorso avrà luogo il 24 novembre 2009 e le prove di traduzione si svolgeranno simultaneamente in tutti gli Stati membri sotto la supervisione delle scuole. I partecipanti disporranno di due ore di tempo per tradurre un testo che sarà inviato alle scuole poco prima dell'inizio delle prove. Sono permessi i dizionari, ma non potranno essere utilizzati strumenti elettronici.  Alla fine delle prove, le traduzioni saranno valutate da un a giuria composta da traduttori della direzione generale della traduzione della Commissione europea, che sceglierà la migliore traduzione di ciascuno Stato membro.  I vincitori saranno invitati a una cerimonia di premiazione a Bruxelles , cui presenzierà il commissario europeo per il multilinguismo . Durante il loro soggiorno a Bruxelles i vincitori avranno l'occasione di fare conoscenza gli uni con gli altri e di incontrare traduttori dell'Unione europea.  Sito Juvenes Translatores :  http://ec.europa.eu/translatores   L e lingue dell'UE:   http://europa.eu/languages/it/home    DG Tra duzione:   http://ec.europa.eu/dgs/translation/
IP/09/1272 Bruxelles, 3 settembre 2009 Il presidente della Commissione europea, José Manuel Barroso, propone al Parlamento europeo un partenariato per il progresso e per il conseguimento di ambiziosi obiettivi Il presidente Barroso ha trasmesso oggi al presidente del Parlamento europeo i suoi orientamenti politici per il mandato della prossima Commissione europea. In tale documento sono esposti gli obiettivi e le idee ai quali, secondo il presidente Barroso, dovrebbe ispirarsi un partenariato politico tra la Commissione e il Parlamento nel prossimo quinquennio. Il presidente Barroso ha dichiarato: "Nell'attuale interdipendenza mondiale, l'Europa si trova di fronte ad ardue scelte. O lavoriamo insieme per essere all'altezza delle sfide o ci condanniamo noi stessi a divenire irrilevanti. Raddoppierò i miei sforzi per realizzare un'Europa ambiziosa, un'Europa che ponga i popoli al centro della sua agenda politica e che proietti nel mondo i valori e gli interessi europei, un'Europa che sviluppi nuove fonti di crescita e che prosegua nell'oculata regolamentazione di validi mercati che operino a favore dei popoli, un'Europa di libertà e di solidarietà." Il presidente Barroso ha aggiunto: "In stretto contatto con il Parlamento, intendo agire per un'Europa prospera, sicura e sostenibile, che si sviluppi sulle forti basi del mercato interno dell'UE allargata, dell'euro e del nostro modello sociale europeo." Estratti dal testo degli orientamenti politici - L'Europa in cui crede il presidente Barroso "Stiamo attraversando un periodo molto diverso dai precedenti. Ciò di cui l'Europa ha bisogno è un programma di lavoro all'insegna del cambiamento. Soltanto lavorando insieme saremo in grado di riunire la massa critica necessaria. L'Europa si trova di fronte a una scelta: o diamo vita con uno sforzo collettivo al nuovo ordine o l'Europa dovrà rassegnarsi a perdere importanza." - Le prospettive future "Il mio primo mandato era incentrato sul consolidamento dell'Europa a 27. L'Unione allargata ci dà l'opportunità di utilizzare al meglio il nostro raggio d'azione e la nostra forza. Ora siamo in grado di procedere con convinzione e determinazione per raggiungere obiettivi ancora più ambiziosi."   - Le priorità in una prospettiva di più lungo periodo: una visione per l'UE del 202 0 "Dobbiamo rivedere l'attuale strategia di Lisbona per adattarla al periodo post 2010, trasformandola in una strategia di convergenza e coordinamento basata su questa visione integrata dell'UE nel 2020. A tal fine, occorre agire tanto nell'immediato quanto nel lungo termine:   riuscendo a superare la crisi,   assumendo un ruolo guida nella lotta al cambiamento climatico,   sviluppando nuovi fattori di crescita sostenibile e di coesione sociale,   facendo progredire un'Europa dei popoli,   dando il via a una nuova era per l'Europa globale."   - Per superare la crisi "Attualmente l'obiettivo prioritario è quello di continuare a sostenere la domanda e arginare l'aumento della disoccupazione. Ciò significa attuare in modo vigoroso il programma europeo di ripresa economica, mantenere bassi i tassi d'interesse e far uso della nostra disciplina degli aiuti pubblici per sostenere i governi nei loro sforzi volti a rilanciare l'attività economica senza che ciò comporti ripercussioni negative per altri Stati membri. Anche se è troppo presto per revocare questi provvedimenti di stimolo e sostegno all'economia ed al settore finanziario, occorre elaborare una strategia volta a porvi termine."  "Sotto la mia guida la Commissione si avvarrà dell'intera panoplia di possibilità offerte dal trattato per rafforzare la convergenza degli obiettivi e la coerenza degli effetti della politica economica, specialmente nell'area dell'euro. Un maggiore coordinamento è fondamentale per attuare con successo una strategia di superamento della crisi economica . "  "L'Europa deve uscire dall'attuale crisi, fiduciosa di disporre di un sistema finanziario più etico, solido e responsabile." - Per assumere un ruolo guida nella lotta al cambiamento climatico "La crisi economica e finanziaria e le prove scientifiche del cambiamento climatico ci mostrano la necessità di investire di più nella sostenibilità. L'obiettivo non è soltanto quello di fare ciò che è giusto per il futuro del pianeta: investire nelle nuove tecnologie a bassa emissione di carbonio può recare enormi benefici all’Europa in termini di crescita e occupazione. La lotta al cambiamento climatico e la spinta verso un’economia verde offrono immense opportunità e rafforzeranno la nostra sicurezza energetica."  "Possiamo ottenere il cosiddetto « vantaggio del primo arrivato » sfruttando il potenziale delle attività, dei servizi e delle tecnologie ecocompatibili presenti nell’UE, promuovendone l'adozione da parte delle imprese, in particolare delle PMI, e mettendo a punto il quadro normativo adeguato. Una base industriale ammodernata, che sia in grado di utilizzare e produrre tecnologie rispettose dell’ambiente e che sfrutti il potenziale di efficienza energetica, rappresenta la premessa indispensabile per la crescita sostenibile in Europa." "La prossima Commissione deve continuare a mirare verso un'economia a bassa emissione di carbonio, puntando in particolare alla decarbonizzazione dell'approvvigionamento di elettricità e del settore dei trasporti – di tutti i trasporti, compresi quelli marittimi e aerei – nonché alla costruzione di automobili pulite ed elettriche." - Per sviluppare nuove fonti di crescita e di coesione sociale "Non possiamo contare per sempre su stimoli a breve termine. Dovranno emergere nuove fonti di crescita, che siano veramente sostenibili." "Perché l’UE possa cavalcare l'onda del cambiamento e rimanere una sede attraente per l’industria nel 2020, dobbiamo adottare un approccio del tutto nuovo alla politica industriale sostenendo l’industria, spostando l’accento sulla sostenibilità, sull’innovazione e sulle qualifiche necessarie per mantenere l’industria europea competitiva sui mercati mondiali. Mi sono impegnato a favore di una politica che continui a liberare le imprese dalle inutili pastoie amministrative e a conferire loro la sicurezza giuridica di cui hanno bisogno per realizzare investimenti a lungo termine." "La prossima Commissione deve portare la politica europea della ricerca a compiere un salto qualitativo e far sì che essa diventi uno dei motori del nostro sviluppo sostenibile." - Un piano di occupazione per un ambiente di lavoro in mutamento "Occorre garantire la permanenza, all’interno di un nuovo approccio, dei valori fondamentali di inclusione, equità e giustizia sociale. Non permetteremo che vengano messi a repentaglio diritti sociali di base quali il diritto di associazione o il diritto di sciopero, che sono fondamentali per il modello europeo di società. Anche se la globalizzazione esercita una forte pressione sulla nostra competitività, non dobbiamo mai rispondere abbassando i nostri standard, ma dobbiamo piuttosto convincere altri partner ad adottare standard analoghi, per il loro stesso benessere, e continuare a promuovere condizioni di lavoro dignitose e altri standard in ogni parte del mondo." - I mercati globali "Per la futura competitività dell'Europa l'apertura è di importanza fondamentale, non solo per una questione di scelta politica, ma perché è nel nostro stesso interesse, in quanto principali esportatori a livello mondiale." "Dobbiamo riuscire a combinare in modo più efficace le diverse componenti della nostra politica economica esterna, così che facendo leva sul nostro soft power, sul nostro potere morbido, conseguiamo risultati solidi per le imprese dell'UE e per i suoi cittadini. L'interesse europeo deve essere promosso in modo coerente e deciso." - Le reti del futuro "La prossima Commissione svilupperà un'agenda europea del digitale (accompagnata da un programma legislativo mirato) che avrà l'obiettivo di affrontare i principali ostacoli che si oppongono ad un effettivo mercato unico digitale, di promuovere gli investimenti nell'Internet ad alta velocità e di evitare un inaccettabile divario digitale." "Uno dei prossimi grandi progetti europei è quello di dotare l'Europa di una nuova superrete europea per l'elettricità e il gas." - L'avvio di una nuova era per l'Europa globale "Se ratificato, il trattato di Lisbona ci fornirà gli strumenti per dare il via a una nuova era nella proiezione degli interessi dell'UE a livello planetario."  "Mi impegno a far sì che la Commissione, in quanto elemento trainante di tante politiche esterne di fondamentale importanza, non si lasci sfuggire l'opportunità di conferire all'Europa il peso che merita sulla scena mondiale. A questo stadio, non dobbiamo considerare le relazioni esterne come un « contenitore » separato, ma come parte integrante di un processo volto a conseguire i nostri obiettivi di politica interna." - I mezzi per conseguire tali ambiziosi obiettivi "Dovremo procedere a una riforma radicale del bilancio dell'UE." "Dobbiamo instaurare una collaborazione più stretta e creativa con la Banca europea per gli investimenti e col settore privato." "La Commissione proporrà altresì un nuovo quadro per i partenariati pubblico-privato onde contribuire a riunire fonti di finanziamento diverse per massimizzare gli investimenti negli anni a venire." Riferimenti José Manuel Barroso è presidente della Commissione europea dal 2004. Dopo le elezioni del Parlamento europeo del 4-7 giugno 2009, il Consiglio europeo ha deciso all'unanimità di rinnovare il mandato del presidente Barroso per un altro quinquennio. Il presidente José Manuel Barroso presenta i suoi orientamenti politici per il prossimo mandato prima delle riunioni che i vari gruppi politici del Parlamento europeo terranno tra il 7 e il 9 settembre 2009. In queste riunioni si prepareranno il dibattito in seduta plenaria e la votazione del Parlamento sulla nomina del presidente per il prossimo mandato, che si svolgeranno rispettivamente il 15 e il 16 settembre 2009. Il testo degli orientamenti politici è consultabile al seguente indirizzo:    http://ec.europa.eu/commission_barroso/president/
IP/09/ 1290  Bruxelles, 9 settembre 2009 Salvare più vite umane sulle strade europee: gli operatori di telefonia mobile adottano la tecnologia eCall  Pieno sostegno del settore della telefonia mobile europea alla diffusione del sistema eCall, il dispositivo automatico europeo di chiamata di emergenza installato a bordo degli autoveicoli. Con la firma del protocollo di intesa dell’UE sulla realizzazione di eCall su scala europea i rappresentanti dell’Associazione GSM hanno ribadito il loro impegno per l’adozione di questa tecnologia salvavita. In caso di incidente grave il dispositivo eCall compone automaticamente il   112,          il numero unico d’emergenza europeo   e trasmette la posizione del veicolo al servizio d’emergenza più vicino, anche se i passeggeri non sanno dove si trovano o non sono in grado di dirlo. La diffusione di eCall presuppone una stretta collaborazione tra le autorità pubbliche, l’industria automobilistica e gli operatori di telefonia mobile: la sua diffusione generalizzata permetterà di salvare fino a 2 500 vite umane l’anno nell’UE e di ridurre del 10-15% la gravità degli incidenti non mortali.  “ Il mese scorso la Commissione europea ha invitato i governi e l’industria automobilistica e delle telecomunicazioni in Europa a fare di più per la diffusione di eCall. Mi rallegro con gli operatori di telefonia mobile per aver reagito prontamente. Con il loro sostegno al sistema automatico europeo  di chiamata di emergenza installato a bordo degli autoveicoli hanno dimostrato di possedere senso civico e un’apertura nei confronti delle applicazioni innovative delle tecnologie delle comunicazioni utili nella vita di tutti i giorni”, ha dichiarato Viviane Reding, commissaria europea alle telecomunicazioni. “Ma la diffusione paneuropea di eCall richiede la collaborazione di tutti. Gli operatori di telefonia mobile hanno dimostrato oggi il loro impegno a favore di eCall a fianco dell’industria automobilistica e della maggior parte dei paesi dell’UE. Invito perciò i sei Stati membri (   Danimarca   ,   Francia   ,   Irlanda   ,   Lettonia   ,   Malta   e   Regno Unito   ) che non hanno ancora firmato il protocollo di intesa su eCall a rompere gli indugi e ad accelerare l’introduzione di questo dispositivo capace di salvare molte vite umane. In caso contrario la Commissione sarà costretta a proporre una regolamentazione in materia l’anno prossimo.”  Nel corso di una cerimonia organizzata oggi da Viviane Reding, Martin Whitehead, il direttore dell’Associazione GSM Europa, ha firmato il protocollo di intesa eCall a nome del settore delle comunicazioni mobili.   Presente in 219 Paesi, l ’Associazione GSM raggruppa quasi 800 operatori mondiali di telefonia mobile e oltre 200 imprese, tra cui produttori di telefonini, imprese di software, fornitori di internet e di apparecchi e imprese dei settori dei media e dello spettacolo.   Per la piena diffusione di eCall, l ’industria automobilistica e delle telecomunicazioni e le amministrazioni nazionali di tutti i paesi dell’UE devono garantire che i centri di emergenza siano dotati dell’equipaggiamento necessario per trattare le chiamate automatiche. Benché la tecnologia sia pronta e nonostante l’adozione di norme comuni paneuropee da parte dell’industria e dei servizi di emergenza, la   Danimarca   , la   Francia   , l’   Irlanda   , la   Lettonia   ,   Malta   e il   Regno Unito   non sono ancora disposti a impegnarsi, soprattutto per motivi finanziari.  Altri 15 paesi dell’UE (Germania, Austria, Cipro, Spagna, Estonia, Finlandia, Grecia, Italia, Lituania, Paesi Bassi, Portogallo, Slovacchia, Slovenia, Svezia e Repubblica ceca) e tre paesi SEE (Islanda, Norvegia e Svizzera) hanno invece approvato disposizioni comuni per l’attuazione di eCall. Inoltre sei paesi dell’UE (Belgio, Bulgaria, Ungheria, Lussemburgo, Romania e Polonia) sostengono eCall e sono disposti a firmare l’accordo. Anche il Parlamento europeo è un forte sostenitore dell’installazione del sistema eCall in tutte le automobili in Europa.  Contesto  Nel mese di agosto la Commissione ha invitato i paesi UE e le industrie automobilistica e delle telecomunicazioni europee ad adoperarsi per la diffusione di eCall in tutta Europa (   IP/09/1245   ). La Commissione ha proposto una strategia per accelerare l’installazione del dispositivo eCall in tutti i veicoli nuovi (di tutte le marche e di tutti i paesi di origine) in Europa. Questa tecnologia sarà accessibile a tutti e si baserà sull’uso del   112, il numero unico di emergenza europeo   oggi attivo in tutta l’Unione europea (   IP/08/1968   ).  La Commissione ha finanziato progetti eCall che garantiscono il funzionamento transfrontaliero di questa tecnologia (E-MERGE e   GST-Rescue   ) e si è avvalsa della collaborazione dell’industria nell’ambito dell’iniziativa   eSafety   per portare avanti il lavoro su eCall.  eCall costituisce una delle priorità della   iniziativa “automobile intelligente”   e del   piano d’azione per sistemi di trasporto intelligente   che promuovono l’uso delle tecnologie dell’informazione e delle comunicazioni (TIC) per rendere i trasporti su strada più intelligenti, più sicuri e più puliti (   IP/06/191   ).  Negli ultimi due anni l ’Unione europea ha messo circa 160 milioni di euro a disposizione della ricerca nelle TIC nel settore dei trasporti.   Gli incidenti stradali rappresentano un costo per l’economia europea superiore a 160 miliardi di euro all’anno: installare il dispositivo eCall in tutti i 230 milioni di automobili dell’UE permetterebbe un risparmio di 26 miliardi all’anno. Tale dispositivo agevolerà inoltre la gestione del congestionamento del traffico stradale e l’installazione nelle automobili di servizi come la navigazione satellitare.   Il protocollo di intesa e l ’elenco dei paesi firmatari si possono consultare ai seguenti indirizzi:     http://ec.europa.eu/information_society/activities/esafety/doc/esafety_library/mou/invehicle_ecall_mou.pdf       http://ec.europa.eu/information_society/activities/esafety/doc/esafety_library/mou/list_of_signatures.pdf     La strategia della Commissione sul dispositivo europeo eCall e l ’accordo firmato da 15 Stati membri e da oltre 80 organismi si possono consultare al seguente indirizzo:     http://ec.europa.eu/information_society/activities/esafety/ecall/index_en.htm    Per ulteriori informazioni su eCall:    http://ec.europa.eu/information_society/newsroom/cf/news.cfm?item_type=library&amp;item_subtype=audiovisual&amp;tpa_id=144     Il comunicato stampa odierno della Associazione GSM Europa si può consultare su:    http://www.gsmworld.com/newsroom/index.htm
IP/09/1310 Bruxelles, 14 settembre 2009 Iniziativa in materia di medicinali innovativi: un'Europa all'avanguardia nel campo dell'innovazione biofarmaceutica  L'iniziativa in materia di medicinali innovativi (IMI), partenariato pubblico-privato tra la Commissione europea e l'industria farmaceutica europea, rappresentata dall'EFPIA (Federazione europea delle industrie e delle associazioni farmaceutiche) ha oggi annunciato per la prima volta il successo di questa collaborazione. L'IMI ha comunicato i temi di ricerca del suo secondo invito a presentare proposte destinati ad accelerare la scoperta e lo sviluppo di nuovi medicinali nel campo dei tumori e delle malattie infiammatorie e infettive. I finanziamenti disponibili per il secondo invito a presentare proposte ammonteranno a 156,3 milioni di euro, di cui 76,8 milioni saranno stanziati dalla Commissione europea, mentre 79,5 milioni dovrebbero essere erogati in natura dalle imprese che fanno parte dell'EFPIA. L'IMI ha inoltre presentato il suo nuovo direttore esecutivo, Michel Goldman, che assumerà ufficialmente le sue funzioni il 16 settembre.   Il commissario europeo per la scienza e la ricerca, Janez Potočnik, ha sottolineato l'importanza degli avanzamenti e dei traguardi dell'iniziativa: " L'IMI rappresenta la nostra risposta alla necessità di migliorare l'attrattiva dell'Europa, relativamente alla R&amp;S in campo farmaceutico. Tale iniziativa garantisce che i risultati della ricerca fondamentale possano essere rapidamente convertiti in terapie innovative. Presto saremo in grado di constatare i risultati di questo nuovo ed eccitante meccanismo di ricerca, che porterà ad una più rapida disponibilità dei medicinali innovativi per i pazienti europei. ".   Rivolgendosi ai media durante l'evento, Arthur J. Higgins, amministratore delegato di Bayer HealthCare e presidente dell'EFPIA, ha elogiato la collaborazione tra le imprese e la Commissione: " L'IMI dimostra chiaramente come l'Europa voglia porsi all'avanguardia dell'innovazione biofarmaceutica. Attraverso l'accelerazione e l'ottimizzazione dei processi di R&amp;S, stiamo cercando di rimuovere ogni ostacolo nel processo di sviluppo dei medicinali. Per questo motivo abbiamo già investito 246 milioni di euro — di cui 136 milioni erogati dalle imprese — nelle proposte accolte fino ad oggi. Il maggior successo dell'iniziativa sta nell'aver riunito aziende farmaceutiche concorrenti e parti interessate del mondo accademico, in uno sforzo senza precedenti di accelerare la scoperta di medicinali innovativi. ".   Il nuovo direttore esecutivo, il professor Michel Goldman, ha dichiarato: " Sono onorato di fare parte dell'IMI in un momento così importante del suo sviluppo. Sulla base della mia esperienza in partenariati pubblico-privati, la mia priorità sarà il consolidamento dei legami tra il mondo accademico e le imprese nell'interesse dei pazienti. ".  La nomina di Michel Goldman a direttore esecutivo dell'IMI rappresenta un passo importante verso la totale autonomia dell'IMI dalla Commissione europea e dall'EFPIA.  I nuovi temi di ricerca sono stati approvati dal consiglio dell'IMI, dopo una lunga consultazione con le parti interessate,  tra le quali il comitato scientifico dell'IMI, i rappresentanti degli Stati membri, la Commissione europea e le aziende farmaceutiche facenti parte dell'EFPIA.  Tutte le parti interessate si impegnano a collaborare con l'organizzazione pubblica e privata allo scopo di affrontare tali problematiche in maniera più efficace. Il secondo invito a presentare proposte dell'IMI dovrebbe essere pubblicato il 30 ottobre 2009. Contesto Avviata nel 2007, l'IMI è un partenariato pubblico-privato volto a promuovere la scoperta e lo sviluppo di medicinali più efficaci per i pazienti, rimuovendo ogni ostacolo nel processo di sviluppo dei medicinali. Il bilancio totale dell'IMI per il periodo 2008-2017 ammonta a 2 miliardi di euro (1 miliardo dalla Comunità europea e 1 miliardo dalle imprese). Il primo invito a presentare proposte dell'IMI è stato pubblicato nell'aprile 2008. Sono state ricevute 134 proposte, di cui 15 sono state scelte per ricevere 246 milioni di euro. Michel Goldman Michel Goldman è professore d'immunologia alla facoltà di medicina de l'Université Libre de Bruxelles (ULB) in Belgio. I suoi successi nel campo delle malattie immunomediate e delle immunobioterapie hanno portato alla pubblicazione di oltre 380 articoli in riviste specializzate. Nel 2000 ha ricevuto il Joseph Maisin Prize, un premio importante nell'ambito delle scienze cliniche conferitogli dal Belgian Fund for Scientific Research. È stato riconosciuto tra gli "ISI highly cited Scientists" nel 2006 dal Thomson Institute for Scientific Information. Elenco dei 9 temi del secondo invito a presentare proposte dell'IMI    Imaging biomarker per lo sviluppo di farmaci antitumorali.   Nuovi strumenti per la validazione dei target volti a migliorare l'efficacia dei medicinali (oncologia).   Biomarcatori molecolari: accelerazione dello sviluppo di terapie antitumorali e del trattamento dei pazienti.   Individuazione e sviluppo di rapidi test diagnostici per diagnosi batterica al fine di agevolare l'esecuzione di prove e pratiche cliniche.   Comprensione dei meccanismi di immunità adattiva anormali.   Ricerca translazionale nelle malattie croniche immunomediate: collegamento tra modelli animali e umani.   Modellazione farmaci/malattie: biblioteca e quadro di riferimento.   Spazio farmacologico aperto.   Cartelle cliniche elettroniche.   Per ulteriori informazioni sull'IMI   http://imi.europa.eu   e   http://www.imi-europe.org  .   Si veda anche  IP/08/662  e   IP/09/802   .
IP /09/1315   Bruxelles, 15 settembre 2009   La Commissione inaugura la rete “ Master europeo di traduzione ”  In data odierna la Commissione europea ha pubblicato l'elenco dei programmi universitari che sono stati selezionati per partecipare alla rete “ Master europeo di traduzione ” (EMT) in seguito a un invito a candidature pubblicato nel marzo di quest'anno. L'iniziativa della Commissione ha ricevuto il plauso del mondo accademico. All'invito a candidatura hanno risposto non meno di 93 programmi di traduzione a livello di master di 24 Stati membri e di tre paesi non UE, e 34 di tali candidature sono state selezionate dai membri della rete EMT per un periodo iniziale di quattro anni. Nel 2010 si pubblicherà un altro invito a presentare candidature. La rete contribuirà a promuovere lo scambio di buone pratiche tra le università partecipanti ed innalzerà quindi gli standard didattici oltre a incoraggiare la creazione di un vero e proprio mercato europeo di traduttori qualificati.  “ L' Europa ha bisogno di una formazione universitaria di qualità elevata per i traduttori in tutte le lingue al fine di disporre di un serbatoio di operatori qualificati. La comunicazione multilingue, intesa in senso lato, crea una forte domanda in questo ambito ” , ha affermato Leonard Orban, Commissario europeo per il multilinguismo. Il Commissario Orban ha aggiunto “La rete EMT contribuirà ad elevare gli standard della formazione dei traduttori nell'UE e incoraggerà la cooperazione e gli scambi tra università che offrono corsi di traduzione ”.   L'invito ad aderire alla re te EMT era aperto a tutte le istituzioni di istruzione superiore dell'UE che offrissero programmi di traduzione a livello di master. Esso è stato pubblicato nel marzo di quest'anno e fissava al 31 maggio la scadenza per la presentazione delle candidature. Tutte le proposte sono state valutate da un gruppo di esperti universitari. La prima tornata di partecipazione alla rete avrà una durata di quattro anni durante i quali i programmi selezionati potranno fregiarsi dell'etichetta “ membro della rete EMT ” . Una seconda tornata di inviti a presentare candidature è prevista per la fine del 2010.  EMT è destinata a diventare un marchio di qualità per la formazione dei traduttori nell'ambito delle istituzioni di istruzione superiore.  Il progetto EMT è stato avviato nel 2005 su iniziativa della Direzione generale "Traduzione" della Commissione europea ed è stato sviluppato in stretta cooperazione con esperti di traduzione di chiara fama provenienti dal mondo accademico. Per incoraggiare lo scambio di metodologie ed esperienze didattiche tutti coloro che hanno risposto all'invito a presentare candidature, indipendentemente dal fatto che siano o meno tra i candidati selezionati, saranno invitati a una prima riunione della rete EMT che si terrà a Bruxelles nel dicembre 2009. Questo evento rappresenterà la riunione inaugurale della rete.  L'elenco dei programmi di traduzione selezionati è disponibile all'indirizzo:    http://ec.europa.eu/dgs/     traduzione/programmes/emt/network/index_en.htm   .   Pe r ulteriori informazioni sul progetto EMT:     http://ec.europa.eu/dgs/     traduzione/programmes/emt/index_en.htm
IP/09/1317  Bruxelles, 15 settembre 2009  Settimana europea della mobilità del 2009: “Migliorare il clima nelle città”  Dal 16 al 22 settembre 2009 centinaia di città europee, grandi e piccole, parteciperanno all’ottava edizione della Settimana europea della mobilità e proporranno ai loro abitanti un ampio programma di attività con l’intento di promuovere la mobilità sostenibile. Il tema della campagna del 2009 – migliorare il clima nelle città – sottolinea l’importanza delle azioni a livello locale per affrontare i cambiamenti climatici e migliorare la qualità della vita promuovendo modi di trasporto alternativi all’automobile, ad esempio usare la bicicletta, andare a piedi e prendere i mezzi pubblici, e programmi di car-sharing e car-pooling.  Antonio Tajani, vicepresidente della Commissione europea responsabile dei trasporti, ha dichiarato: “La Settimana europea della mobilità è un chiaro esempio di come le iniziative a livello europeo possano incoraggiare e agevolare l’azione a livello locale. Il nuovo piano d’azione sulla mobilità urbana che intendo proporre a breve scadenza seguirà precisamente questa filosofia. Infatti metterà a disposizione delle autorità comunali una serie di strumenti pratici con cui potranno affrontare la questione dei cambiamenti climatici e migliorare la sostenibilità della mobilità urbana”.  Stavros Dimas, commissario responsabile dell’ambiente, ha commentato: “Le automobili producono una notevole quantità di gas a effetto serra che contribuiscono ai cambiamenti climatici e incidono gravemente sulla qualità della vita in città. È quindi importante che le autorità pubbliche e i cittadini in tutta l’Unione europea adottino modi di trasporto meno inquinanti. Così verrà ridotto l’impatto dei cambiamenti climatici e miglioreranno le condizioni di vita nelle nostre città”.  Migliorare il clima nelle città   Il 2 009 dovrebbe essere un anno cruciale nella lotta contro i cambiamenti climatici, visto che i leader mondiali intendono concludere un accordo che faccia seguito al protocollo di Kyoto in occasione della conferenza della Nazioni Unite sui cambiamenti climatici (COP15) programmata per dicembre a Copenaghen. Dal momento che oltre il 70% della popolazione europea vive in aree urbane, le autorità locali dispongono di un potenziale notevole per attenuare i cambiamenti climatici progettando politiche pubbliche coerenti con gli obiettivi globali e incentivando i cittadini a ridurre la loro impronta ambientale. La settimana della mobilità intende sensibilizzare la popolazione: considerando che i trasporti rappresentano circa un terzo del consumo totale di energia e oltre un quinto delle emissioni di gas a effetto serra, l’uso di modi alternativi di trasporto può ridurre sensibilmente queste cifre.   Punti forti della Settimana europea della mobilità del 2009  Ad  Almada , in Portogallo, il 18 settembre i cittadini riceveranno biglietti gratuiti per i mezzi di trasporto pubblico in cambio di materiale riciclabile, per esempio lattine, bottiglie di plastica e batterie. In un cinema all’aperto verranno proiettati gratuitamente diversi film celebri sui cambiamenti climatici.  Il 19, 20 e 22 settembre Budapest , in Ungheria, organizzerà tre giornate senza traffico. La via Andrássy, inclusa nell’elenco del patrimonio mondiale dell’UNESCO, sarà chiusa al traffico automobilistico e trasformata in una “strada viva”, completa di erba verde sui marciapiedi, tornei sportivi, teatro di strada, dimostrazioni con veicoli puliti, gare di biciclette e attività di pittura in strada per bambini.  A Salisburgo , in Austria, è prevista una giornata all’insegna dell’azione, intitolata “Salzburg-Anders Mobil”, per sensibilizzare la popolazione a proposito della mobilità sostenibile e dei modi di trasporto alternativi, con dimostrazioni di veicoli elettrici, giri in risciò per la città e incontri con ONG locali attive nei settori dell’ambiente e dei trasporti.  Partecipazione in aumento   Da quando è stata organizzata p er la prima volta nel 2002, la Settimana europea della mobilità ha visto aumentare di sei volte il numero delle città partecipanti. L’anno scorso, sotto l’egida del tema centrale “Aria pulita per tutti”, sono state 2 102 le autorità locali che hanno firmato la carta della Settimana della mobilità e/o che hanno registrato le loro attività sul sito della campagna   www.mobilityweek.eu   , battendo così il record di adesioni. A livello di popolazione, questo significa che, potenzialmente, 220 milioni di cittadini in 39 paesi hanno partecipato alla settimana della mobilità nel 2008.  Il tasso di partecipazione è aumentato di quasi il 4% rispetto al 2007 e l ’iniziativa è stata seguita con interesse sia nei vecchi che nei nuovi Stati membri, così come nei paesi candidati all’adesione e in quelli del SEE e dell’EFTA. La Settimana europea della mobilità è un’iniziativa di successo che viene adottata sempre più spesso anche al di fuori dell’Europa, per esempio in Brasile, Venezuela, Colombia, Canada, Giappone, Corea del sud e Taiwan: all’edizione del 2008 hanno partecipato importanti città quali Seul, Rio de Janeiro, Taipei, Montreal, Yokohama e Quito.   La S ettimana europea della mobilità è coordinata da tre organizzazioni non governative specializzate nelle questioni ambientali nelle aree urbane: Eurocities, Energie-Cités e Climate Alliance. La direzione generale dell’Ambiente della Commissione europea fornisce il supporto finanziario e organizza i premi annuali per il miglior programma di attività e misure.   Conseguenze durature  La S ettimana della mobilità intende cambiare il modo di viaggiare dei cittadini offrendo alternative all’automobile con un minore impatto ambientale. Il pubblico ha la possibilità di provare forme alternative di trasporto e le autorità locali hanno l’opportunità di sperimentare nuovi servizi e infrastrutture. L’iniziativa ha conseguenze che si protraggono nel tempo in quanto le città partecipanti sono incoraggiate ad adottare in via permanente almeno una misura pratica.  Alcuni esempi recenti sono una garanzia di rimborso per i clienti dei trasporti pubblici a Francoforte in caso di ritardi superiori a 10 minuti e il sito web della città di Edimburgo (   www.educatedtravel.info/   ) che invita gli utenti a consultare le varie opzioni di viaggio, soprattutto quando iniziano a frequentare un nuovo istituto scolastico o universitario. In molte città la Settimana europea della mobilità culmina in una giornata senza traffico.  Per ulteriori informazioni consultare il sito web dell ’iniziativa “Settimana europea della mobilità”:    www.mobilityweek.eu
IP/09/ 1332  Bruxelles, 17 settembre 2009 Aiuti di Stato: la Commissione adotta degli orientamenti sulle reti a banda larga La Commissione europea ha adottato una serie di orientamenti sull’applicazione delle norme in materia di aiuti di Stato previste dal trattato CE al finanziamento pubblico delle reti a banda larga. Il documento, che delinea per tutte le parti interessate un quadro chiaro e prevedibile, aiuterà gli Stati membri ad accelerare e potenziare lo sviluppo della banda larga. Gli orientamenti contengono inoltre disposizioni specifiche relative allo sviluppo di reti d’accesso di nuova generazione, che consentono l’erogazione di aiuti pubblici al fine di incentivare gli investimenti in questo settore strategico senza creare indebite distorsioni della concorrenza. Nel redigere il documento la Commissione ha tenuto conto delle osservazioni ricevute nell’ambito di una consultazione pubblica (vedi   IP/09/813  ). Il commissario responsabile della Concorrenza Neelie Kroes ha dichiarato: "Gli orientamenti rappresentano uno strumento completo e trasparente per garantire agli Stati membri e alle autorità pubbliche che i loro progetti di finanziamento pubblico nel settore della banda larga siano conformi alle norme comunitarie in materia di aiuti di Stato. Tale strumento agevolerà quindi l'installazione su vasta scala di reti a banda larga sia ad alta che ad altissima velocità, rafforzando la competitività europea e contribuendo allo sviluppo di una società basata sulla conoscenza in Europa." Negli ultimi cinque anni, con l'adozione di oltre 40 decisioni su singoli casi, la Commissione ha elaborato una prassi coerente e uniforme in materia di aiuti di Stato a favore dell’installazione di reti a banda larga: i nuovi orientamenti sono stati redatti sulla base di questa esperienza. In particolare, il documento illustra in che modo è possibile stanziare finanziamenti pubblici per lo sviluppo di reti a banda larga di base e di reti d’accesso di nuova generazione (“reti NGA”) in aree in cui sono assenti investimenti di operatori privati. Gli orientamenti distinguono tra aree competitive ("aree nere”), dove l’intervento statale non è necessario, e aree non redditizie o scarsamente servite ("aree bianche” e “aree grigie”), in cui tale intervento, a determinate condizioni, può essere giustificato. Gli Stati membri richiedenti adattano poi tale distinzione alla situazione reale delle reti NGA (il cui sviluppo è ancora nella fase iniziale), tenendo conto non soltanto delle infrastrutture NGA già esistenti ma anche di progetti concreti di operatori del settore delle telecomunicazioni di investire nell’installazione di reti di questo tipo in un prossimo futuro. Gli orientamenti prevedono una serie di garanzie essenziali (ad esempio: mappatura dettagliata, gare d’appalto a procedura aperta, obbligo di libero accesso, o ancora neutralità tecnologica e meccanismi di recupero) al fine di promuovere la concorrenza ed evitare l’esclusione dal mercato degli investimenti privati. Benché gli investimenti nel settore delle reti a banda larga ad alta e ad altissima velocità debbano essere realizzati anzitutto da operatori privati, l'intervento pubblico può avere una funzione essenziale per estendere la copertura della banda larga ad aree in cui gli operatori di mercato non prevedono di investire. Obiettivo principale degli orientamenti sulle reti a banda larga è promuovere un rapido sviluppo su vasta scala di tali reti, preservando al tempo stesso le dinamiche di mercato e il livello di concorrenza in un settore ormai interamente liberalizzato. Un’altra misura di garanzia prevista dagli orientamenti obbliga l’operatore privato che beneficia di un aiuto di Stato a incentivare la concorrenza dimostrando di offrire agli operatori terzi libero accesso alla rete sovvenzionata da finanziamenti pubblici. La Commissione ha lanciato una consultazione pubblica con tutte le parti interessate nel maggio-giugno del 2008 e ha convocato una riunione multilaterale con gli Stati membri il 22 giugno 2009. Quasi 100 contributi alla consultazione sono stati inviati da Stati membri, operatori storici, operatori alternativi, fornitori di servizi Internet e organizzazioni della società civile. Gli Stati membri e le altre parti interessate hanno accolto con favore la decisione della Commissione di pubblicare gli orientamenti e di stabilire le nuove regole per il settore delle reti NGA.  Gli investimenti nelle reti a banda larga sono una componente essenziale del piano europeo di ripresa economica (vedi  IP/08/1771  ), nel cui ambito la Commissione ha stanziato 1,02 miliardi di euro tramite il Fondo europeo agricolo per lo sviluppo rurale (FEASR) a sostegno del potenziamento delle infrastrutture Internet a banda larga nelle aree rurali (vedi   IP/09/142   e   MEMO/09/35   ). Gli orientamenti saranno utili alle autorità pubbliche per investire questi ed altri fondi in modo equo ed efficace, e offriranno quindi un contributo alla ripresa economica a breve termine e alla competitività a lungo termine dell'Europa. Gli orientamenti possono essere consultati alla seguente pagina Internet:   http://ec.europa.eu/competition/state_aid/legislation/specific_rules.html#broadband    Vedi anche   MEMO/09/396   .
IP/ 09/1333    Bruxelles, 17 settembre 2009  Latte: le proposte della Commissione per aiutare il settore a breve, medio e lungo termine Mariann Fischer Boel, Commissaria europea all'agricoltura e allo sviluppo rurale, ha illustrato oggi gli ultimi sviluppi della campagna condotta dalla Commissione per aiutare i produttori di latte dell'Unione europea ad uscire dall'attuale crisi del mercato. Il pacchetto di misure presentato oggi al Parlamento europeo, che fa seguito alla relazione della Commissione del luglio scorso, contiene misure e interventi da attuare a breve termine per garantire le prospettive future del settore lattiero. Per il momento la Commissione ha già avviato la procedura che autorizza gli Stati membri a versare ai produttori aiuti temporanei fino a un massimale di 15 000 euro. Propone inoltre di applicare al settore lattiero una clausola di urgenza come quella già in vigore per altri settori agricoli, che permette di reagire più rapidamente a eventuali turbative del mercato. Le modifiche dei regimi di acquisto di quote da parte degli Stati membri permettono di non imputare più alla quota nazionale, ai fini della decisione sull'eventuale riscossione del prelievo supplementare, le quote acquistate e mantenute nelle riserve nazionali. In caso di applicazione del prelievo supplementare, la parte corrispondente alla quota acquistata dagli Stati membri può essere utilizzata per la ristrutturazione del settore. A più lungo termine la Commissione costituirà un gruppo di lavoro, composto di esperti degli Stati membri e della Commissione, incaricato tra l'altro di esaminare i rapporti contrattuali tra agricoltori e industria lattiero-casearia, le conclusioni della relazione sul funzionamento della catena di approvvigionamento nel settore lattiero-caseario - che sarà pubblicata prima della fine dell'anno - e la possibilità di creare un mercato a termine per i prodotti lattiero-caseari. "Il pacchetto di misure si basa sui numerosi interventi che abbiamo già attuato e che sembrano dare buoni risultati", ha affermato Mariann Fischer Boel, Commissaria all'agricoltura e allo sviluppo rurale. "Cominciamo a intravedere l'uscita dal tunnel per i nostri produttori di latte. Per questo sono più che mai decisa a evitare di imboccare una svolta che potrebbe rivelarsi controproducente a lungo termine per il settore lattiero, lasciando gli agricoltori in balia dell'imprevedibile. Tornare indietro sulle decisioni assunte nell'ambito della Revisione dello stato di salute della PAC è fuori discussione e il Consiglio europeo ci ha già invitato espressamente ad escluderlo. Sono convinta che le idee presentate oggi rappresentino un aiuto concreto e tangibile per i nostri produttori di latte. Dobbiamo pensare anche a misure per il medio e lungo periodo: la Francia e la Germania hanno già presentato idee costruttive al riguardo." Misure a breve termine Nelle prossime settimane la Commissione modificherà le regole in materia di aiuti di Stato per permettere agli Stati membri di versare agli agricoltori aiuti fino a 15 000 euro nell'ambito del quadro temporaneo per gli aiuti di Stato adottato per far fronte alla crisi. Al settore lattiero si applicherà l'articolo 186 dell'organizzazione comune unica di mercato, che dà la facoltà alla Commissione, nell'ambito delle sue competenze, di prendere rapidamente provvedimenti temporanei in periodi di turbative dei mercati. La Commissione propone una modifica del funzionamento dei regimi di acquisto delle quote da parte degli Stati membri. Attualmente gli Stati membri possono "acquistare" quote dai produttori, a fini di ristrutturazione, e versarle nella riserva nazionale, la quale fa parte della quota complessiva di uno Stato membro. In caso di superamento della quota da parte di singoli produttori, senza tuttavia che ci sia un superamento della quota dello Stato membro nel suo insieme, inclusa la riserva nazionale, il prelievo supplementare non si applica. La Commissione propone che la quota "acquistata" e versata nella riserva nazionale non sia più imputata alla quota nazionale al momento di decidere se debba essere riscosso o no il prelievo supplementare. Se si decide la riscossione del prelievo supplementare, la parte corrispondente alla quota acquistata dagli Stati membri può essere utilizzata per la ristrutturazione del settore. Misure a medio e lungo termine La Commissione propone la creazione di un gruppo di lavoro di esperti della Commissione e degli Stati membri incaricato, tra l'altro, di:   prendere in esame la possibilità di istituire un quadro giuridico che disciplini i rapporti contrattuali tra produttori di latte e industria lattiero-casearia, allo scopo di riequilibrare l'offerta e la domanda sul mercato, ferma restando una concorrenza leale;   analizzare le conclusioni della relazione che la Commissione si è impegnata a presentare entro la fine dell'anno sul funzionamento della catena di approvvigionamento del settore lattiero-caseario;   stabilire se la creazione di mercati a termine per i prodotti lattiero-caseari in Europa contribuirebbe a rendere i prezzi più trasparenti nel lungo periodo;   esaminare in che modo sia possibile diffondere le buone pratiche in tutto il settore lattiero-caseario europeo in tema di costi di produzione e di innovazione.   Sviluppi recenti sul mercato lattiero-caseario I dati più recenti indicano che i prezzi iniziano a migliorare. In un solo mese i prezzi del burro sono saliti di 4 punti percentuali in Francia, di 8 punti in Germania e anche più nel Regno Unito. I prezzi del latte scremato sono saliti di 2-3 punti percentuali in media nell'UE. Dal mese di agosto, quando sono state modificate le disposizioni sulle esportazioni, si è assistito ad un incremento del 5-7 percento dei prezzi dei formaggi. Il prezzo medio UE del latte è salito del 2% circa in agosto e gli acquisti di intervento sono praticamente cessati. Misure già adottate La Commissione prevede di spendere quest'anno altri 600 milioni di euro per misure di mercato. Sempre quest'anno Il 70% dei pagamenti diretti può essere versato prima del solito, nel mese di ottobre. Nell'ambito della Revisione dello stato di salute della PAC e del piano europeo di ripresa economica sono stati stanziati 4,2 miliardi di euro supplementari per far fronte alle cosiddette "nuove sfide", come la ristrutturazione del settore lattiero-caseario. Tutto questo si aggiunge ai fondi già disponibili nell'ambito della politica dello Sviluppo rurale. La Commissione ha inoltre intensificato il programma di distribuzione di latte nelle scuole e le misure promozionali a favore dei prodotti del settore lattiero-caseario.
IP/09/ 1334  Bruxelles, 18 settembre 2009  Il cinema europeo diventa mondiale: l 'UE stanzia un finanziamento di 5 milioni di euro per sostenere 40 progetti di collaborazione internazionale nel settore  La Commissione europea ha annunciato oggi che nel 2009 destin erà 5 milioni di euro al consolidamento dei legami culturali e commerciali fra l'industria cinematografica europea e quella dei paesi terzi. Il finanziamento comunitario consentirà agli addetti del settore cinematografico, anche di animazione, e di altri settori dell'audiovisivo di acquisire nuove competenze; servirà inoltre a promuovere il settore grazie alla collaborazione con professionisti al di fuori dell'Europa. Beneficeranno del finanziamento comunitario 40 progetti, che riguardano tra l'altro formazione comune, promozione reciproca, distribuzione e proiezione dei film e altre azioni per incoraggiare il pubblico, dentro e fuori i confini europei, a scoprire i film stranieri. Il finanziamento si inserisce nel quadro del progetto MEDIA International, un'iniziativa avviata nel 2008 per il finanziamento di progetti cinematografici realizzati con partner internazionali. Quest'anno sia i finanziamenti che il numero di progetti selezionati sono più che raddoppiati rispetto al 2008 (l'anno scorso l'UE ha finanziato 18 progetti con 2 milioni di euro,   IP/08/1273   ). L'aumento è stato reso possibile dal Parlamento europeo che nel dicembre scorso ha votato un aumento del bilancio per la collaborazione internazionale nel settore cinematografico.  Viviane Reding, commissaria europea responsabile dei media, ha affermato: " Il settore cinematografico europeo è emozionante, culturalmente vario e innovativo, aspira a condividere le proprie competenze con i professionisti del settore di altre parti del mondo e, nel contempo, ad apprendere da loro, tenendo conto dei diversi contesti culturali ed esperienze.  Il finanziamento di 5 milioni di euro annunciato oggi dimostra che l'UE ha rafforzato l'impegno a sostenere i settori europei dell'audiovisivo a livello internazionale. Sono particolarmente riconoscente al Parlamento europeo per le decisioni prese, che hanno evidenziato l'importanza della collaborazione transfrontaliera e della diversità culturale per il settore cinematografico in Europa e nei paesi partner. "  Per far sì che il cinema europeo acquisti una dimensione sempre più mondiale, la Commissione europea ha annunciato oggi i 40 progetti selezionati tra i 95 candidati nell 'ambito del progetto MEDIA International, un'azione di finanziamento che si svolge nell'arco di tre anni (2008-1010). Nel dicembre scorso il Parlamento europeo ha votato per portare il bilancio del programma nel 2009 a 5 milioni di euro. L'annuncio di oggi segna l'inizio di intensi sforzi da parte dell'UE per ampliare l'offerta per i consumatori immettendo sui mercati europei e internazionali una maggiore varietà di film e per creare nuove opportunità commerciali per gli addetti del settore in Europa e nel mondo.   Complessivamente saranno finanziati 23 progetti di formazione , rivolti congiuntamente a professionisti europei e del resto del mondo, finalizzati ad approfondire la conoscenza delle rispettive condizioni di lavoro, dei quadri giuridici e dei finanziamenti dei mercati dell'audiovisivo all'estero. Nell'ambito del progetto Babylon International, ad esempio, saranno organizzati seminari in collaborazione con i paesi dell'Africa occidentale.  Sono stati finanziati anche dieci progetti destinati a favorire l'accesso delle opere audiovisive ai mercati internazionali e a promuoverne la distribuzione . Il Producers Lab di Toronto, sfruttando i forti legami con il Toronto International Film Festival, creerà nuovi sbocchi per produttori europei e canadesi in ascesa, con progetti solidi rivolti a coproduzioni internazionali.  L'UE sostiene inoltre 4 progetti relativi alla distribuzione dei film europei nei paesi terzi e vice versa. In particolare, l'evento "Ventana Sur" a Buenos Aires inaugurerà un nuovo, importante, mercato cinematografico per le produzioni latinoamericane grazie alla collaborazione tra l'Instituto Nacional de Cine y Artes Audiovisuales (Argentina) e il Cannes International Film Market.  L'UE finanzia inoltre il programma   Europa Cinemas   , una rete di 342 cinema in Europa e in 183 paesi terzi per la proiezione di film europei, mediterranei, asiatici e latinoamericani.  Infine, MEDIA International sosterrà 2 progetti volti ad aumentare il pubblico potenziale per i film stranieri. Uno dei progetti ( Operation Kino ) consiste nel portare i film europei ed internazionali nelle località prive di sale cinematografiche utilizzando un proiettore digitale da viaggio. Contesto:  L 'azione preparatoria MEDIA International è stata approvata dalle istituzioni europee nel 2007 per aprire la strada al programma MEDIA MUNDUS. Forte del crescente interesse e delle opportunità che offre la cooperazione mondiale nel settore dell'audiovisivo, il nuovo programma comunitario per la collaborazione internazionale nel settore cinematografico si svolgerà nel biennio 2011-2013 e concederà finanziamenti per 15 milioni di euro (   IP/09/26   ).   All'interno dell'Europa, nel biennio 2007-2013 il programma esistente MEDIA 2007 metterà a disposizione 755 milioni di euro per il settore audiovisivo europeo promuovendo attività di formazione destinate ai professionisti europei e aiutandoli a sviluppare, distribuire e promuovere le proprie opere in tutta Europa (   IP/07/169   ).   Negli anni passati diversi film prodotti in Europa hanno dimostrato di meritare il sostegno ricevuto grazie ai finanziamenti del progetto MEDIA ottenendo prestigiosi riconoscimenti sia al Festival del cinema di Cannes, fra cui la Palma d'oro ( Entre Les Murs, Francia) e il Gran premio della giuria ( Gomorra, Italia) (   IP/08/800   ), sia agli Academy Awards, vincendo premi Oscar con Il falsario ( Die Fälscher/Austria-Germania ), La Vie en Rose ( La Môme/Francia ) (   IP/08/298   ) e più di recente Slumdog Millionaire (Regno Unito) (   IP/09/284   ).  Elenco dei progetti finanziati finora nell 'ambito di MEDIA International:    http://ec.europa.eu/information_society/media/overview/international/projects/index_en.htm    A proposito di MEDIA MUNDUS:    http://ec.europa.eu/information_society/media/mundus/index_en.htm           RESULTS OF 2 nd CALL MEDIA INTERNATIONAL PREPARATORY ACTION 2009  List of selected projects Lot 1 – Training              N°   Acronyme   Coordinator    Partners in third countries   Allocated Community Support     01.2.01   DCM ASIA-PACIFIC   Documentary Campus   GER   n.a.   50.000     01.2.02   ACE-IPA 2   ACE   F   n.a   35.600     01.2.03   S&amp;P International   MG LAB Italia   IT   n.a   25.000     01.2.04   EURODOC International   EURODOC   F   n.a.   60.000     01.2.06   EAVE FFF   EAVE   LUX   n.a.   16.352     01.2.08   MEGA PLUS   Fundacion Cultural Media   ES   n.a.   30.000     01.3.01   STC 2010   Internationale Filmfestspiele Berlin   GER   Bosnia   20.000     01.3.02   AJ B-CAMPUS   ACE Ateliers du Cinéma Européen   F   Japan   60.439     01.3.04   TFL/DIFF/EAVE Dvpt and Co-prod workshops   Museo Nazionale del Cinema-Fondazione Maria Adriana Prolo   IT   Dubai   120.000     01.3.05   BB   Huston School of Film   IRL   Tunisia, Burkina Faso   100.000     01.3.08   Ties that bind-EAVE Asia   FVG Film Commission   IT   Korea   120.000     01.3.09   CARTOON CONNECTION 2010   Association Européenne du Film d'Animation - CARTOON   BE   Argentina, Australia, Korea   300.000     01.3.10   CSF   Confédération internationale des cinémas d'art et d'essai   F   Chile, Venezuela   110.000     01.3.13   ESoDoc INDIA   Zelig Soc. Coop   IT   India   110.000     01.3.14   Greenhouse   Zebra Producciones   ES   Israel, Turkey   180.000     01.3.16   BDC   AGITPROP   BG   Kosovo, Macedonia   25.000     01.3.19   Co-Pro Europe/ Canada   Erich Pommer Institut   GER   Canada   150.000     01.3.21   EAVE Latin America   EAVE   LUX   Argentina   140.000     01.3.31   Babylon International   Scripthouse   GER   Nigeria   100.000     01.3.32   Tareula II   EGEDA   ES   Brazil, Uruguay   80.000     01.3.37   Dragon Forum 2010   Arkana Studio   PL   Ukraine   36.318     01.3.39   Traineastfilm   Romanian Film Sector Association   RO   Moldavia, Turkey, Ukraine, Armenia, Russia   90.000     01.3.40   FBS-LA 2010   Fundacion Cultural Media   ES   Brazil   80.000     TOTAL       2.038.709      List of selected projects Lot 2 - Promotion              N°   Acronyme   Coordinator    Partners in third countries   Allocated Community Support     02.01   SCS   Art Fest   BG   Bosnia   75.000     02.02   Collab   Stichting Filmfestival Rotterdam   NL   Argentina   25.000     02.04   AIM VALDIVIA   ACE Ateliers du Cinéma Européen   F   Chile   70.000     02.05   CE   Warszawska Fundacja Filmova   PL   Russia   89.925     02.06   Paris Project 2010   Paris Cinema International Film Festival   F   Korea   50.000     02.08   Producers Lab Toronto   European Film Promotion   GER   Canada   47.600     02.10   ASD   Images du Réel   F   Hong Kong   110.000     02.11   ES/D/DF   European Documentary Network   DK   China   100.000     02.14   WDE   Foundation International Documentary Filmfestival Amsterdam   NL   Canada   70.000     02.19   BE'E   MTÜ BE    EE   Russia   50.000     TOTAL            687.525      List of selected projects Lot 3 - Distribution              N°   Acronyme   Coordinator    Partners in third countries   Allocated Community Support     03.02   Bridges Europe/Turquey   European Film Promotion   GER   Turkey   60.650     03.05   X2   Celluloid Dreams   F   USA, Japan   700.000     03.08   Ventana Sur   Association française du Festival International du Film   F   Argentina   250.000     03.10   DOMLA   Planeta Med   ES   Chile, Uruguay   55.000     TOTAL            1.065.650      List of selected project Lot 4 - Screening              N°   Acronyme   Coordinator    Partners in third countries   Allocated Community Support     04.01   Europa Cinemas International   Europa Cinemas   F   382 EUR cinemas + 183 third country cinemas   900.000     TOTAL      900.000       Cinemas from third countries covered by Europa Cinemas International           Country   Number of cinemas   Number of screens     India   8   36     Malaysia   8   82     Singapore   14   114     Japan   15   49     South Korea   15   83     Mexico   19   53     Costa Rica   1   2     Argentina   22   42     Brazil   28   90     Chile   2   3     Colombia   19   37     Ecuador   2   4     Peru   1   1     Venezuela   10   15     Palestinian Territories   1   2     Algeria   1   1     Egypt   3   27     Israel   3   11     Lebanon   5   23     Morocco   3   4     Syria   1   4     Tunisia   2   3     Total   183   686      List of selected projects Lot 5 - Audiences             N°   Acronyme   Coordinator    Partners in third countries   Allocated Community Support     05.01   OK   Asociatia Pentru Promovarea Filmului Romanesc   RO   Bosnia, Turkey   140.000     05.05   CinELmotion   EAVI   B   Argentina, Uruguay   128.116     TOTAL      268.116
IP/09/ 1339   Bruxelles, 21 settembre 2009  Le celebrazioni per la Giornata europea delle lingue  La Commissione festeggia anche quest'anno la Giornata europea delle lingue con celebrazioni che dureranno quasi una settimana a partire dal 26 settembre. L'apice sarà costituito da una conferenza sull'apprendimento precoce delle lingue. Verrà inoltre inaugurata la piattaforma sul multilinguismo destinata alle aziende ( Business Platform on Multilingualism), verrà proiettato in prima visione un video "Interpréter pour l'Europe" (Interpretare per l'Europa) sulla tematica "Il francese, una lingua deficitaria?", si terrà una conferenza intitolata "In che modo la tecnologia può aiutare i traduttori", e un dibattito tra un gruppo di esperti in materia di multilinguismo. A Bruxelles si condurranno inoltre attività multilinguistiche rivolte in modo specifico ai bambini.   Leonard Orban, Commissario UE responsabile per il multilinguismo, ha affermato: "I bambini in tenera età sono particolarmente bravi quando di tratta di apprendere le lingue ed esprimono un forte interesse per apprenderle se le condizioni di contesto sono quelle giuste. Da un punto di vista scientifico tutto sta a indicare che l'apprendimento dovrebbe iniziare quanto prima possibile".   Il 24-25 settembre si terrà a Bruxelles una conferenza sull'apprendimento precoce delle lingue in cui interverrà anche il Commissario Orban. La Commissione europea avvia la campagna denominata "Piccolingo" rivolta ai genitori di bambini dai 2 ai 6 anni e destinata a sottolineare i benefici potenziali che possono trarre i bambini dall'apprendimento delle lingue e indica ai genitori dove trovare informazioni e sostegno. Il pubblico di destinatari della conferenza sarà costituito di esperti, autorità attive in questo ambito e rappresentanti delle pertinenti associazioni delle parti interessate quali gli educatori e i genitori. Tra le tematiche principali vi sarà un esame della situazione attuale per quanto concerne la ricerca in materia di acquisizione linguistica nella prima infanzia, le buone pratiche esistenti in materia di apprendimento precoce delle lingue nonché i discenti di lingue con bisogni speciali.  Le celebrazioni comprenderanno anche le seguenti attività :   Martedì 22, Bruxelles : Inaugurazione della piattaforma per il multilinguismo destinata alle aziende in occasione della quale si incoraggerà il dibattito pubblico. Questa piattaforma costituisce una tribuna per lo scambio di buone pratiche nel mondo delle aziende, coinvolgendo le parti sociali, le organizzazioni professionali, le camere di commercio, le organizzazioni che si occupano della promozione e degli scambi, le scuole e le autorità preposte all'istruzione.  Mercoledì 23, Parigi : La Direzione generale "Interpretazione" della Commissione, che si trova ad affrontare una penuria di interpreti, ha avviato una campagna di sensibilizzazione intitolata "Il Francese, una lingua deficitaria?". Si noti che già adesso sono pochi coloro che si candidano ai concorsi per diventare interpreti come pochi sono anche quelli che li superano.  Il video " Interpréter pour l'Europe", destinato ad incoraggiare giovani francofoni a fare studi di interpretazione, verrà proiettato in prima visione dalle ore 11.00 alle ore 12.30 presso la rappresentanza della DG COMM, 288, boulevard Saint-Germain, 75007 PARIGI.   Giovedì 24, Lussemburgo : Una conferenza-dibattito intitolata "In che modo la tecnologia può aiutare i traduttori", che tratterà il modo in cui diversi media si occupano della pubblicazione di informazioni multilingui, si svolgerà nell'Edificio Jean Monnet, a Lussemburgo (sala M6), con inizio alle ore 11.00.   Venerdì 25, Bruxelles: Vi sarà una conferenza stampa con il Commissario Orban alle ore 12.30 cui farà seguito una riunione tecnica sull'apprendimento precoce delle lingue e la dimostrazione di un videogioco sulle lingue intitolato LinguaGo disponibile sul sito EuropaGO .  Si terrà inoltre un dibattito sul multilinguismo nei media nell'ambito del quale rappresentanti di emittenti televisive internazionali, di reti radiofoniche a dimensione europea e siti web multilingui esporranno il modo in cui trattano i contenuti multilingui e fanno giornalismo in più lingue .   Durante l'intera giornata a Bruxelles, nella Place Jourdan, si svolgeranno delle attività rivolte ai bambini cui presenzierà il Commissario Orban. La tematica sarà "Raccontare fiabe in diverse lingue" accompagnata da musica e danze ad opera della Yehudi Menuhin Foundation nonché un workshop di fumetti multilingui. Si provvederà ad intrattenere i visitatori con giochi a premi, esibizioni di prestidigitazione e brani musicali.  Stati membri : Attività in materia di lingue sono organizzate dalle rappresentanze della Commissione in diversi Stati membri   http://ec.europa.eu/represent_it.htm    Siti web :   Commissario Orban:   http://ec.europa.eu/commission_barroso/orban/index_it.htm     Portale lingue    http://europa.eu/languages/it/home    DG Traduzione (DGT)   http://ec.europa.eu/dgs/translation/index_en.htm    DG Istruzione e cultura (EAC):    http://ec.europa.eu/dgs/education_culture/index_en.html     Attività della Giornata delle lingue :     http://ec.europa.eu/education/languages/news/news3509_en.htm     Co nsiglio d'Europa   http://www.coe.int/    Sito web "Più lingue più affari!"    http://ec.europa.eu/education/languages/languages-mean-business/doc1460_it.htm     EU Bookshop: tutte le pubblicazioni dell'UE:    http://www.bookshop.europa.eu/eubookshop/index.action?request_locale=IT     EUR-Lex: la legislazione dell'UE:   http://eur-lex.europa.eu/it/index.htm     TED: bandi di gara:   http://ted.europa.eu
IP /09/1341   Bruxelles, 22 settembre 2009   Consumatori: un a relazione della Commissione critica i costi bancari "opachi"   Vi sono molti problemi legati al modo in cui le banche informano e consigliano i loro clienti: questo emerge da una relazione della Commissione europea sui servizi finanziari al dettaglio pubblicata in data odierna. Tra i problemi specifici vi sono le informazioni che in molti casi sono di difficile comprensione, costi bancari opachi, problemi con la consulenza e un livello piuttosto basso di cambio di banche. La relazione descrive le strutture dei prezzi dei conti correnti quali estremamente opache tali da rendere quasi impossibile per i consumatori sapere quanto pagano e confrontare offerte diverse. Per il 66% delle banche esaminate i costi bancari erano talmente poco chiari che gli esperti che hanno redatto la relazione hanno dovuto consultare ulteriormente le banche per ottenere le spiegazioni necessarie a determinare i costi reali di un conto . L'Austria, la Francia, l'Italia e la Spagna presentano risultati insoddisfacenti in materia di trasparenza e sono tra i paesi più costosi per quanto concerne i conti bancari. Il mercato UE è frammentato e ciò toglie ai consumatori i vantaggi di un vero e proprio mercato interno UE. Soltanto il 9% dei consumatori UE ha cambiato banca nel biennio 2007-2008.  Meglena Kuneva, commissario UE responsabile per i consumatori, ha affermato: "Le banche commerciali deludono le aspettative dei loro clienti. Vi sono ampie prove di violazioni dei principi fondamentali in materia consumeristica, violazioni che vanno da una struttura complessa dei prezzi a oneri nascosti e a informazioni poche chiare e incomplete. Le banche devono mettere in ordine i loro affari e cambiare la loro cultura dei rapporti con i clienti. E le autorità degli Stati membri devono sovvenire ai loro obblighi facendo rispettare il diritto consumeristico UE."   Charlie McCreevy , commissario responsabile per il mercato interno, ha affermato: "Questo esercizio di monitoraggio del mercato al consumo mette in evidenza le difficoltà che i consumatori si trovano ad affrontare in relazione ai prodotti e ai servizi finanziari al dettaglio. La Commissione è determinata a risolvere questi problemi. Ciò significa imporre la trasparenza e la fornitura di informazioni comprensibili e comparabili oltre alla definizione di regole di fondo per la condotta degli affari. In un momento in cui i cittadini europei continuano a risentire degli effetti della crisi economica questo è diventato ancora più importante."  Le relazioni  Dando seguito al quadro di valutazione del mercato dei consumi 2008 (Consumer Market Scoreboard 2008) la Commissione ha pubblicato in data odierna un documento di lavoro intitolato "Follow up in Retail Financial Services to the Consumer Market Scoreboard" (Follow up del quadro di valutazione del mercato dei consumi in relazione ai servizi finanziari al dettaglio) nell'ambito della quale uno studio indipendente sui costi bancari ha analizzato i prezzi dei conti correnti in relazione a 224 banche il cui peso corrisponde in media all'81% del mercato UE. I risultati  1. Costi bancari opachi     La struttura dei costi dei conti correnti è spesso opaca. Quasi un terzo dei consumatori interpellati non è in grado di confrontare le offerte in materia di conti correnti.    Le informazioni sui prezzi fornite online sono incomplete . In due casi su tre (66%) gli esperti che hanno redatto la relazione sui costi bancari hanno dovuto mettersi ripetutamente in contatto con le banche per avere chiarimenti sulle informazioni relative ai costi. Ed anche allora le banche in molti casi hanno offerto soltanto informazioni orali sulle loro tariffe ma hanno rifiutato di inviare il loro tariffario. Circa il 10% delle banche aveva caricato sui propri siti web poche o punte informazioni sui prezzi e il 33% presentava nei prospetti delle tariffe informazioni incomplete sui prezzi.     In alcuni paesi UE i consumatori pagano notevolmente di più per il loro conto corrente che in altri paesi. I prezzi dei conti correnti di uso generale vanno da ben 253 EUR in Italia a soli 27 EUR in Bulgaria. Per i "grandi" utilizzatori la differenza è ancora più rimarchevole: si va da un massimo di 831 EUR in Italia a un minimo di 28 EUR in Bulgaria. L'Austria, la Francia, l'Italia e la Spagna presentano risultati insoddisfacenti sul piano della trasparenza e sono tra i paesi più costosi per quanto concerne i servizi bancari. La Bulgaria, i Paesi Bassi, il Belgio e il Portogallo si collocano alla base della scala in termini dei costi dei conti correnti.    I consumatori di paesi in cui le strutture dei prezzi sono opache tendono a pagare di più per i conti bancari.    2. Informazioni e consulenze     I consumatori trovano in molti casi le informazioni precontrattuali difficili da comprendere. Informazioni "incomprensibili" e "insufficienti" sono i principali ostacoli all'acquisto transfrontaliero di servizi finanziari.    Il 79% dei cittadini europei esige informazioni standardizzate chiare e comparabili come ad esempio quelle previste nella nuova direttiva sul credito al consumo.    Vi sono sempre più prove del fatto che i consumatori spesso non ricevono la consulenza adeguata sui servizi finanziari. Ad esempio, dai dati della Germania emerge che i consumatori revocano prematuramente il 50-80% di tutti gli investimenti a lungo termine a causa di una consulenza inadeguata, il che determina una perdita stimata di 20-30 miliardi di euro all'anno.    Coloro c he vendono prodotti finanziari possono non avere una conoscenza sufficiente dei prodotti per consigliare efficacemente i consumatori. I funzionari di banca si trovano spesso ad operare in un conflitto d'interessi implicito.    3. Cambi di banca   Per quanto concerne gli attuali conti correnti bancari i tassi di passaggio dei clienti da una banca all'altra rimangono bassi situandosi al 9% per il biennio 2007-2008 , rispetto ad esempio al 25% di cambio di assicuratore che si registra per le assicurazioni automobilistiche.  Quali sono i prossimi passi ?  I dati raccolti serviranno ad alimentare i lavori in corso relativi al settore dei servizi finanziari al dettaglio che la Commissione ha annunciato nella comunicazione "Guidare la ripresa in Europa" del marzo 2009. La direttiva UE sulle pratiche commerciali sleali già vieta le pratiche che fuorviano i consumatori e ne distorcono le scelte, ad esempio l'omissione di informazioni legate ai conti bancari o la messa a disposizione di informazioni talmente inintelligibili che il consumatore medio non è in grado di estrapolare il prezzo. Gli Stati membri hanno l'obbligo di far rispettare questa normativa nell'ambito dei servizi finanziari. Un codice (volontario) settoriale volto ad agevolare il trasferimento di un conto da una banca a un'altra entrerà in vigore il 1° novembre 2009. La Commissione ne seguirà con attenzione l'attuazione.  La relazione :   http://ec.europa.eu/consumers/rights/fin_serv_en.htm
IP/09/ 1351   Bruxelles, 24 settembre 2009  La Commissione riduce le formalità amministrative e aumenta la tutela degli investitori con riguardo ai prospetti degli strumenti finanziari  (cfr.   MEMO/09/412   )  In linea con i principi di una migliore regolamentazione, la Commissione europea ha presentato oggi una proposta di riesame della direttiva sul prospetto. La proposta rientra nell'esercizio di semplif icazione intrapreso nell'ambito del programma d'azione della Commissione europea per la riduzione degli oneri amministrativi nell'UE. Tale proposta è intesa ad aumentare la chiarezza giuridica e l'efficienza nel regime del prospetto e a ridurre gli oneri amministrativi per emittenti e intermediari. Inoltre essa tiene conto dell'importanza di migliorare il livello di tutela degli investitori e di garantire che le informazioni fornite siano sufficienti e adeguate rispetto alle esigenze degli investitori al dettaglio. La proposta riflette il processo di consultazione di tutte le principali parti in causa. Essa è ora trasmessa per esame al Parlamento europeo e al Consiglio dei ministri.  Charlie McCreevy, Commissario per il mercato interno e i servizi, ha dichiarato:  "La nuova normativa soddisfa le esigenze degli emittenti e degli investitori ed elimina gli oneri superflui a carico delle imprese. Oltre a tener conto degli insegnamenti tratti dalla crisi finanziaria, essa garantisce che agli investitori siano date tutte le informazioni necessarie."  La direttiva stabilisce le norme applicabili al prospetto che deve essere messo a disposizione del pubblico nell'UE in occasione dell'offerta pubblica o dell'ammissione alla negoziazione di strumenti finanziari in un mercato regolamentato. Uno dei principali risultati di tale direttiva è l'introduzione di un "meccanismo di passaporto", grazie al quale il prospetto approvato dall'autorità competente in uno Stato membro è valido per offerte pubbliche e ammissione alla negoziazione di strumenti finanziari nell'intera UE.   Nonostante gli effetti assai positivi esercitati da queste disposizioni a livello di qualità e di adeguatezza delle informazioni messe a disposizione degli investitori, il quadro giuridico doveva essere ulteriormente perfezionato al fine di aumentare la chiarezza giuridica e l'efficienza del regime del prospetto e di ridurre gli oneri amministrativi.   La nuova normativa migliorerà l'emissione di strumenti finanziari, rendendo le norme più comprensibili (maggiore chiarezza giuridica); riducendo gli oneri amministrativi per emittenti e intermediari; offrendo ai dipendenti degli emittenti l'accesso ad una vasta gamma di investimenti e aiutando gli investitori al dettaglio ad analizzare più efficacemente le prospettive e i rischi di uno strumento finanziario prima di effettuare investimenti. Le principali modifiche proposte sono le seguenti:   gli obblighi di informativa sono resi meno complessi per alcuni tipi di emissioni (piccole società, piccoli mutuanti, emissioni di diritti e garanzie governative);   il formato e il contenuto della nota di sintesi del prospetto sono stati migliorati;   le esenzioni dall'obbligo di pubblicare un prospetto quando le società vendono tramite intermediari ("retail cascades") e per i regimi di azionariato dei dipendenti sono state rese più chiare;   gli obblighi di informativa che attualmente si sovrappongono alla direttiva sulla trasparenza sono abrogati;   gli emittenti di strumenti finanziari diversi dai titoli di capitale hanno la possibilità di determinare il rispettivo il Stato membro d'origine;    l'adeguamento della definizione di 'investitori qualificati' nella direttiva sul prospetto a quella di 'clienti professionali' della direttiva sui mercati degli strumenti finanziari.   Direttiva sul prospetto  La direttiva sul prospetto è entrata in vigore il 31 dicembre 2003, con la pubblicazione nella Gazzetta ufficiale dell'UE. Gli Stati membri erano tenuti a recepirla nel rispettivo ordinamento entro il 1° luglio 2005.   In base all'articolo 31 della direttiva sul prospetto, cinque anni dopo l'entrata in vigore della direttiva la Commissione europea deve procedere alla valutazione dell'attuazione della stessa e presentare eventuali proposte di riesame.   Inoltre, nel gennaio 2007 la Commissione europea ha avviato il programma d'azione per la riduzione degli oneri amministrativi nell'Unione europea, al fine di misurare i costi amministrativi derivanti dalla legislazione dell'UE e ridurre gli oneri in questione del 25% entro il 2012. Dall'esame condotto risulta che la direttiva sul prospetto stabilisce una serie di obblighi complessi a carico delle società, alcuni dei quali possono essere ridotti. Nel contempo, anche alla luce dell'attuale crisi finanziaria, si è ritenuto opportuno rivedere alcune delle norme previste da tale direttiva al fine di aumentarne l'efficienza e di migliorare la tutela degli investitori. In tale prospettiva, e in linea con i principi di una "migliore regolamentazione", la Commissione europea ha organizzato una consultazione pubblica. La proposta e la relativa valutazione dell'impatto sono il risultato di un dialogo intenso e continuo con tutte le principali parti in causa, tra cui le autorità di regolamentazione degli strumenti finanziari, gli operatori del mercato (emittenti, intermediari e investitori) e i consumatori. Sono state tenute nel debito conto le osservazioni e le analisi contenute nelle relazioni pubblicate dal comitato delle autorità europee di regolamentazione dei valori mobiliari (CESR) e dal gruppo di esperti sui mercati europei dei valori mobiliari (ESME). La proposta è disponibile all'indirizzo:   http://ec.europa.eu/internal_market/securities/prospectus/index_en.htm
IP/09/ 1356  Bruxelles, 25 settembre 2009 25 settembre: la notte europea dei ricercatori! Incontro con gli scienziati in 200 città e in 30 paesi  In occasione della 5 a notte dei ricercatori, 200 città in tutta Europa festeggeranno le scienze, in maniere diverse, ma sotto la stessa bandiera. Spettacoli teatrali a Lisbona, gare sportive a Bruxelles, pittura murale collettiva a Milano... Contemporaneamente, in altre città europee, gli occhi saranno puntati verso il cielo per osservare l’universo. Questa sera, i cittadini europei di oltre 30 paesi avranno l’occasione di incontrare ricercatori professionisti per assistere ad esperimenti scientifici, maneggiare sofisticate attrezzature di ricerca, capire che cosa lega l’arte alla scienza e scoprire fin dove possono spingersi i limiti della conoscenza. Per una notte, tutti possono essere scienziati.  La 5 a notte dei ricercatori, svoltasi per la prima volta nel 2005 su iniziativa della Commissione europea, offre l’opportunità unica di avvicinare i cittadini ai ricercatori attraverso la magia e la bellezza della scienza. L’evento permetterà inoltre di scoprire gli straordinari progetti di ricerca europei e capire come intraprendere la strada della carriera scientifica. Ecco un assaggio degli eventi che avranno luogo durante la serata:    il pilota Henri Pescarolo e l’atleta Kim Gevaert sfideranno gli scienziati locali in gare sportive nelle città di Redu e Transinne (Belgio);   a Frascati, bambini, studenti, ricercatori e musicisti si sfideranno a suon di musica;   nel Regno Unito, TNS Durham trasmetterà un programma radiofonico sulla notte dei ricercatori per convincere gli ascoltatori a partecipare ad un esperimento di cucina;   nel frattempo, si terrà uno spettacolo sui cambiamenti climatici nel planetario di Amburgo, in Germania.    Inoltre, ricercatori e membri del pubblico navigheranno assieme sul lago di Zurigo, in Svizzera. L ’elenco non comprende tutti gli eventi del programma, disponibili al   seguente link   .  Nel corso degli anni, l’iniziativa si è rivelata un successo in termini di partecipanti. Nel 2005, 20 000 cittadini europei provenienti da 15 paesi hanno partecipato all’iniziativa; lo scorso anno, 320 000 persone provenienti da 28 paesi dell’UE, ma non solo, hanno preso parte alla notte dei ricercatori.  Contesto  L ’Unione europea co-finanzia gli eventi della notte dei ricercatori nell’ambito del Settimo programma quadro di ricerca delle comunità (   7°PQ   , programma di lavoro “PERSONE”). Gli inviti a presentare proposte sono gestiti dall’Agenzia esecutiva per la ricerca, una nuova agenzia esecutiva a livello europeo. Il budget complessivo per la notte dei ricercatori 2009 ammonta a circa 3 milioni di euro.   L ’Unione europea aiuta inoltre i ricercatori europei a realizzare il loro potenziale e ad offrire un contributo alla ricerca scientifica nonché alla società in generale attraverso le   Azioni Marie Curie   del 7°PQ. Link  Programma della “Notte dei ricercatori”:   http://ec.europa.eu/research/researchersineurope/events/researchersnight09/index_en.htm    7° Programma quadro di ricerca:   http://ec.europa.eu/research/fp7/index_en.cfm    Azioni Marie Curie:   http://ec.europa.eu/mariecurieactions/
IP/09/ 1361  Bruxelles/Stoccolma, 25 settembre 2009  Cambiamenti climatici: a Bangkok occorrono passi avanti decisivi per l'adozione di un patto ambizioso a livello mondiale   La Presidenza  svedese dell'UE e la Commissione europea hanno invitato oggi i negoziatori internazionali a fare passi avanti decisivi per adottare un accordo globale ambizioso sui cambiamenti climatici, a due settimane dalla riunione di Bangkok che inizierà il 28 settembre. L'appuntamento di Bangkok è la penultima sessione preparatoria prima della conferenza delle Nazioni Unite sul clima che si terrà a Copenaghen a dicembre, durante la quale si dovrà concludere un accordo globale in materia.   Il commissario all'ambiente, Stavros Dimas, ha dichiarato: "L'Unione europea ha definito un programma esaustivo per concludere l'accordo globale ambizioso che sarà necessario per evitare che i cambiamenti climatici raggiungano livelli pericolosi. Ora, dopo due anni di dibattiti, è giunto il momento che tutte le Parti si decidano ad impegnarsi pienamente per preparare il terreno in vista delle decisioni che dovranno essere prese a Copenaghen. A Bangkok sarà dunque necessario fare dei progressi decisivi. Di recente la Commissione europea ha presentato proposte sul tema dei finanziamenti, un elemento centrale dei negoziati. Mi rivolgo ora ai nostri partner nei paesi industrializzati e in via di sviluppo, certo che sapranno imprimere maggiore urgenza e ambizione alle proposte avanzate.".   Il ministro dell'Ambiente svedese, Andreas Carlgren, si è così espresso: "L'UE accoglie positivamente qualsiasi passo avanti, ad esempio la decisione del nuovo governo giapponese di incrementare sensibilmente l'obiettivo di riduzione delle emissioni del paese. Le incoraggianti dichiarazioni pubbliche che le maggiori economie emergenti hanno reso di recente sull'intenzione di contenere la crescita delle emissioni devono ora tradursi in azioni concrete ed essere oggetto di negoziato. I messaggi provenienti dai vertici delle Nazioni Unite e del G20 devono avere ripercussioni e trovare un riscontro a Bangkok. Noi leader politici intendiamo raggiungere un accordo e i negoziatori dovranno concentrarsi sugli elementi sostanziali ed essenziali.".  Il processo di Copenaghen  I negoziati intesi a preparare un accordo delle Nazioni Unite per la lotta ai cambiamenti climatici per il periodo successivo al 2012, anno in cui cesseranno di applicarsi alcune importanti disposizioni del protocollo di Kyoto, dovrebbero concludersi durante la conferenza di Copenaghen, prevista dal 7 al 18 dicembre 2009. Le ultime sedute preparatorie si terranno a Bangkok dal 28 settembre al 9 ottobre e a Barcellona dal 2 al 6 novembre prossimi.  La posizione dell 'UE   L'UE sta puntando ad un patto ambizioso e di ampia portata per evitare che il surriscaldamento planetario raggiunga i livelli pericolosi prospettati dalla comunità scientifica, vale a dire un aumento della temperatura di oltre 2°C rispetto alla situazione preindustriale. I dati scientifici rivelano che, per rimanere entro questa soglia, i paesi industrializzati dovranno ridurre le proprie emissioni di gas serra del 25-40% rispetto ai livelli del 1990 entro il 2020, mentre entro lo stesso anno i paesi in via di sviluppo si vedranno costretti a limitare la rapida crescita delle proprie emissioni a circa il 15-30% rispetto alla situazione attuale.   L'UE si è impegnata unilateralmente ad abbattere le proprie emissioni di almeno il 20% rispetto al 1990 entro il 2020 e sta realizzando questo obiettivo con il pacchetto su Clima ed energia (   IP/09/628   ). Si è inoltre impegnata ad arrivare ad abbattere le emissioni del 30% se altri paesi industrializzati accetteranno di realizzare riduzioni comparabili e se i paesi in via di sviluppo più avanzati economicamente daranno un contributo adeguato all'accordo.   Il 10  settembre la Commissione ha presentato una proposta europea per incrementare i finanziamenti internazionali destinati ai paesi in via di sviluppo per azioni di mitigazione e adattamento ai cambiamenti climatici (   IP/091297   ). Questo sarà il documento di partenza per il Consiglio europeo che, entro la fine di ottobre, dovrà decidere sulla posizione dell'UE in merito al finanziamento.  La riunione di Bangkok  Fino ra le tre sessioni ufficiali di negoziato tenutesi quest'anno hanno fatto registrare pochi passi avanti. La sessione informale di Bonn dello scorso mese si è conclusa con la presentazione di un documento di negoziato di oltre 250 pagine, scarsamente strutturato e incompleto. Se si vorrà concludere un accordo a Copenaghen, a Bangkok sarà necessario semplificare drasticamente questa bozza e avanzare più rapidamente.   Occorrerà inoltre rendere più efficace l'intero processo negoziale, ad esempio costituendo piccoli gruppi paralleli in cui condurre i negoziati piuttosto che organizzare sessioni plenarie di grandi dimensioni. L'obiettivo prioritario dovrebbe essere quello di approvare alcuni elementi fondamentali dell'accordo di Copenaghen e procedere su questi.   Per l'UE tali elementi essenziali si possono così riassumere:    riduzioni vincolanti delle emissioni per tutti i paesi industrializzati sulla base di impegni comparabili;   interventi adeguati dei paesi in via di sviluppo per contenere le proprie emissioni;    istituzione di un quadro d'azione sull'adattamento ai cambiamenti climatici;    interventi volti a ridurre la deforestazione e il degrado forestale e a promuovere una gestione sostenibile delle foreste nelle regioni tropicali;    aggiornamento delle regole di contabilizzazione per le variazioni nelle emissioni dovute all'utilizzo del suolo, ai cambiamenti di tale utilizzo e alla silvicoltura;    espansione del mercato internazionale del carbonio per creare il sostegno finanziario necessario per i paesi in via di sviluppo e promuovere un abbattimento delle emissioni economicamente efficace;   garanzia di un finanziamento pubblico internazionale ai paesi in via di sviluppo in grado di integrare il contributo del mercato del carbonio e gli investimenti nazionali;    approvazione di un pacchetto esauriente di misure in materia di cooperazione e finanziamenti in campo tecnologico per accelerare lo sviluppo di un'economia mondiale a basse emissioni di carbonio.    Conferenze stampa UE La Svezia, la Commissione e la Spagna organizzeranno una conferenza stampa congiunta a Bangkok per riferire sugli sviluppi con il seguente calendario:    lunedì 28  settembre alle 12.00, ora locale    venerdì 9 ottobre alle 14.00, ora locale.    È possibile seguire le conferenze stampa sul sito   www.unfccc.int
IP/ 09/1364   Bruxelles, 28 settembre 2009   Consumatori: l'UE interviene per limitare i rischi per la salute derivanti dall'esposizione al rumore proveniente da apparecchi musicali portatili   I consumatori trarranno beneficio dalle nuove impostazioni predefinite installate sugli apparecchi musicali portatili che vengono così tarati su livelli di esposizione sicuri, nonché dalla disponibilità di avvertimenti chiari sugli effetti nocivi di un'esposizione eccessiva a livelli sonori elevati, grazie a una decisione della Commissione europea adottata in data odierna. Nell'ottobre del 2008 il Comitato scientifico SCENIHR   1   dell'UE ha avvertito che l'ascolto di apparecchi musicali portatili ad alto volume per un periodo prolungato di tempo può portare a lesioni permanenti dell'udito. Il 5-10% degli ascoltatori rischia una perdita permanente dell'udito. Si tratta di persone che ascoltano in generale musica ad alto volume per più di un'ora al giorno. Si stima che nell'UE ben 10 milioni di persone sarebbero a rischio. La Commissione europea ha affidato oggi un mandato al CENELEC (l'organismo UE di normazione) affidandogli l'elaborazione di nuove norme tecniche di sicurezza.  Meglena Kuneva, Commissario UE responsabile per i consumatori, ha affermato: "È facile che vi capiti di aumentare il livello sonoro del vostro MP3 portandolo a livelli sonori eccessivi soprattutto quando vi trovate su una strada trafficata o su un mezzo di trasporto pubblico. Sappiamo per certo che soprattutto i giovani - che ascoltano musica ad alto volume a volte per diverse ore alla settimana - non si rendono conto che stanno mettendo a rischio il loro udito. Possono trascorrere degli anni prima che il danno uditivo si manifesti e allora è troppo tardi. Queste norme apporteranno piccole modifiche tecniche agli apparecchi per far sì che ai livelli sonori preimpostati sia garantito un loro uso sicuro. Se i consumatori scelgono di superare il livello predefinito, possono farlo, ma riceveranno un chiaro avvertimento in tal senso e sapranno quindi a che rischio di espongono."   Bridget Cosgrave, Direttore generale di DIGITALEUROPE, ha affermato: "La sicurezza dei consumatori riveste un'altissima priorità per l'industria delle tecnologie digitali. DIGITALEUROPE plaude all'approccio della Commissione europea che ricorre ad una procedura scientifica per lo sviluppo di norme. È importante che gli utilizzatori dispongano di informazioni accurate per fare scelte informate sul modo in cui ascoltano la musica. DIGITALEUROPE esprime la propria piena disponibilità a collaborare con la Commissione europea e con gli organismi di normazione in modo da venire incontro agli interessi dei consumatori." Le regole attuali  Le norme UE vigenti attualmente non prescrivono un limite sonoro massimo né un'etichettatura specifica in relazione agli apparecchi musicali, ma si limitano a stabilire che nel manuale d'istruzioni compaia una dichiarazione in cui si fanno presenti gli effetti nocivi derivanti dall'esposizione a livelli sonori eccessivi.  Le nuove proposte – Il mandato per le nuove norme di sicurezza  Il mandato, proposto dalla Commissione europea e dai 27 Stati membri, copre tutti gli apparecchi musicali portatili e i telefoni cellulari dotati di funzione musicale. Esso stabilisce che:    L e impostazioni predefinite sugli apparecchi devono corrispondere a livelli di esposizione sicuri . Il mandato non prescrive soluzioni tecniche specifiche al fine di non pregiudicare la capacità innovativa dell'industria. Esso impone soltanto ai fabbricanti di fare in modo che le impostazioni predefinite per un uso normale degli apparecchi corrispondano ai requisiti di sicurezza.     Il mandato indica chiaramente che l'uso sicuro dipende dal tempo di esposizione e dai livelli sonori. A un livello sonoro di 80 dB(A) l'esposizione dovrebbe essere limitata a 40 ore/settimana. A un livello di 89 dB(A) l'esposizione non dovrebbe superare le 5 ore/settimana.  I livelli di esposizione sicuri definiti sopra costituiranno le impostazioni predefinite sugli apparecchi. Sono ammissibili livelli di esposizione superiori a patto che siano scelti intenzionalmente dall'utilizzatore e che nell'apparecchio sia incorporato un sistema affidabile per informare l'utilizzatore dei rischi.    A deguati avvertimenti dei consumatori sui rischi e sul modo per evitarli come ad esempio nel caso in cui gli auricolari originali sono sostituiti con un altro tipo e ne derivino livelli sonori più alti e non sicuri. Il mandato non è prescrittivo per quanto concerne il modo in cui tali risultati vanno raggiunti. Le soluzioni adottate dall'industria potrebbero comprendere ad esempio etichette o informazioni digitali che appaiono sullo schermo.    Quali sono i prossimi passi ?   Le norme UE sono elaborate dal CEN ELEC (Comitato europeo di normazione) nel corso di un processo che coinvolge ricercatori, rappresentanti dell'industria e di gruppi di consumatori nonché altre parti interessate e può richiedere fino a 24 mesi. Le norme UE non sono obbligatorie, tuttavia se la nuova norma è approvata dalla Commissione europea e pubblicata sulla Gazzetta ufficiale dell'Unione europea essa diventa de facto la norma industriale nel settore pertinente. I prodotti che corrispondono a queste norme godono di una presunzione di sicurezza – altrimenti i fabbricanti devono sottoporre i loro prodotti a costosi test indipendenti. Le nuove norme di sicurezza si applicheranno esclusivamente ai prodotti futuri.   Cosa possono fare i consumatori ?   Gli utilizzatori di apparecchi musicali portatili possono già adottare delle precauzioni pratiche come ad esempio verificare sui loro apparecchi se è possibile fissare un volume massimo in modo da mantenere più bassa l'emissione sonora oppure se è possibile ridurre manualmente il volume, e possono anche far attenzione a non utilizzare il loro apparecchio musicale portatile per periodi prolungati nell'interesse del loro udito.  Contesto :  Negli ultimi anni le vendite di apparecchi musicali portatili hanno registrato un'impennata, in particolare quelle di MP3 player. Nell'UE, complessivamente, circa 50-100 milioni di persone ascoltano probabilmente ogni giorno musica usando apparecchi musicali portatili. Negli ultimi quattro anni le vendite stimate di tutti gli apparecchi audio portatili ammonterebbero a 184-246 milioni mentre quelle di MP3 player sarebbero di 124-165 milioni. Nell'UE molti milioni di persone usano quotidianamente apparecchi musicali portatili e, se li usano in modo inappropriato, si espongono al rischio di lesioni uditive.    Per ulteriori informazioni     Comunicato stampa sul parere del Comitato scientifico in merito agli apparecchi musicali portatili:   IP/09/1492      1 :  Comitato scientifico per i rischi sanitari emergenti e recentemente identificati (SCENIHR)
IP/ 09/1366    Bruxelles, 28 settembre 2009  La "Squadra dei sapori": una nuova campagna promossa dall'UE per promuovere uno stile di vita sano e un'alimentazione bilanciata nei bambini Mariann Fischer Boel, commissaria per l'agricoltura e lo sviluppo rurale, ha oggi dato il via ad una nuova iniziativa a favore di un'alimentazione sana per i bambini d'Europa. All'insegna del motto "Mangia, bevi, muoviti!", tre campagne di informazione itineranti gireranno sette paesi d'Europa per dare ai bambini la possibilità di partecipare ad attività e giochi educativi. La Commissione europea ha inoltre creato un sito internet interattivo, gare e altri eventi, tutti con un unico obiettivo: migliorare le abitudini alimentari dei bambini. Per trasmettere il messaggio, l'iniziativa avrà il sostegno della campionessa di tennis belga Justine Henin e del piccolo Rosolino Cannio, a 8 anni già nel Guinnes dei primati. "Il numero dei bambini in sovrappeso fa sì che la nostra azione debba essere rapida", ha affermato Mariann Fischer Boel, commissaria per l'agricoltura e lo sviluppo rurale. "I programmi «Frutta nelle scuole» e «Latte nelle scuole» rappresentano già due iniziative che si muovono in questa direzione. Grazie alla campagna per un'alimentazione sana, portiamo il messaggio «Essere sani è divertente» direttamente nelle scuole". "La campagna per un'alimentazione sana va ad integrare i nostri sforzi per limitare l'obesità infantile in Europa nel quadro della strategia UE per l'alimentazione, l'attività fisica e la salute", ha affermato Androulla Vassiliou, commissaria europea alla sanità. "È della massima importanza che le politiche UE contribuiscano agli sforzi volti a rafforzare e promuovere ambienti più salubri per tutti i cittadini". Contesto  La campagna per un'alimentazione sana si svolgerà in concomitanza con i programmi comunitari " Frutta nelle scuole " e " Latte nelle scuole ", importanti iniziative intese a promuovere i principi di un'alimentazione equilibrata e abitudini alimentari più sane tra i bambini.  La campagna per un'alimentazione sana porta il messaggio "Mangia, bevi, muoviti!" direttamente nelle scuole. Nel corso di otto settimane, la campagna di informazione itinerante si sposterà tra Belgio, Francia, Regno Unito, Irlanda, Estonia, Lituania e Polonia. Ciascuna iniziativa itinerante visiterà due scuole al giorno, per un totale di 18 000 bambini in 180 scuole. Il messaggio da trasmettere è: "Mangia bene, perché essere sani è divertente ". In contemporanea alla campagna itinerante, sul sito internet della "Squadra dei sapori" ("Tasty Bunch") si svolgerà, per otto settimane, una caccia al tesoro interattiva, dove tutti i bambini dell'UE tra gli 8 e i 15 anni potranno vincere numerosi articoli sportivi. In un recente sondaggio Eurobarometro, i tre quarti degli intervistati si sono detti "totalmente d'accordo" sul fatto che "sembrano esserci più bambini in sovrappeso oggi che cinque anni fa". In effetti i bambini in sovrappeso nell'UE sono circa 22 milioni, di cui 5 milioni sono obesi. Per maggiori informazioni: Campagna "La squadra dei sapori":   http   ://   ec   .   europa   .   eu   /   agriculture   /   tasty   -   bunch   /   Materiali aggiornati per la stampa sono disponibili all'indirizzo:    http://ec.europa.eu/agriculture/tasty-bunch/press-corner/index_en.htm    Programma "Frutta nelle scuole":    http://ec.europa.eu/agriculture/markets/fruitveg/sfs/index_en.htm    Programma "Latte nelle scuole":    http://ec.europa.eu/agriculture/markets/milk/schoolmilk/index_en.htm    Portale dell'Unione europea sulla salute pubblica — Alimentazione:    http://ec.europa.eu/health-eu/my_lifestyle/nutrition/index_en.htm    Iniziativa europea per la salute dei giovani:    MEMO/04/421    e   http://health.europa.eu/youth
IP/09/ 1367  Bruxelles, 28 settembre 2009 Antitrust: la Commissione adotta un nuovo regolamento di esenzione per categoria per le compagnie di trasporto marittimo di linea (consorzi) La Commissione europea ha adottato un nuovo regolamento di esenzione per categoria, con il quale introduce delle modifiche alla deroga in vigore per le compagnie di trasporto marittimo di linea (consorzi) rispetto al divieto di pratiche commerciali restrittive imposto dal trattato CE (articolo 81). Il vigente regolamento di esenzione per categoria per le suddette compagnie (regolamento (CE) n. 823/2000 della Commissione), che scade nell’aprile 2010, consente alle compagnie di trasporto marittimo di linea di instaurare una cooperazione per l'esercizio in comune di un servizio di trasporto merci (i cosiddetti "consorzi"). Il nuovo regolamento introduce una proroga di cinque anni – fino all’aprile 2015 – per l’esenzione attualmente in vigore per questo tipo di cooperazione, nell’ambito di un nuovo contesto normativo ed economico. Tra le modifiche principali introdotte, si segnalano una riduzione della soglia di quota di mercato al di sopra della quale le imprese non sono ammesse a beneficiare dell’esenzione automatica a norma del regolamento e l'estensione della deroga a tutti i tipi di servizi marittimi di linea per il trasporto merci. Il commissario responsabile della Concorrenza Neelie Kroes ha dichiarato: "Dal 1995 è stata concessa alle compagnie di trasporto marittimo di linea un’esenzione, subordinata a talune condizioni, dalle norme di concorrenza per l’esercizio di servizi in comune. Gli sviluppi intervenuti nel mercato hanno indotto la Commissione a rivedere tale esenzione e, dopo un attento esame, è stato deciso di modificare il regolamento di esenzione per categoria per i consorzi di questo tipo e di prolungarne la validità per un ulteriore quinquennio. Sono convinta che il nuovo regolamento sia in grado di contemperare gli interessi delle compagnie di trasporto marittimo di linea e quelli degli utenti dei servizi di trasporto."  Un consorzio è un accordo di cooperazione tra compagnie di trasporto marittimo di linea per la fornitura di servizi in comune di trasporto marittimo di merci. Di norma, accordi di questo tipo permettono alle compagnie di razionalizzare le loro attività e di realizzare economie di scala. Se i consorzi si trovano a operare in un mercato sufficientemente concorrenziale, in genere gli utenti dei servizi di trasporto da essi offerti (ad esempio, i caricatori) ne traggono un vantaggio in termini di maggiore produttività e di una migliore qualità del servizio.  Il regolamento di esenzione per categoria per le compagnie di trasporto marittimo di linea (consorzi) – adottato nel 1995 e la cui validità è stata prorogata nel 2000 e nel 2005 (vedi   IP/05/477   ) – prevede un’esenzione per i consorzi formati da compagnie di questo tipo che soddisfano le condizioni previste dal regolamento stesso. Sia il regolamento di esenzione attualmente in vigore che il nuovo regolamento stabiliscono che il divieto di pratiche commerciali restrittive imposto dal trattato CE (articolo 81) non si applica a tutti gli accordi di consorzio (con l'importante eccezione di quelli sulla fissazione dei prezzi) che si prefiggono l’esercizio in comune di servizi marittimi di linea, purché tali accordi rispettino le condizioni e adempiano agli obblighi previsti dai regolamenti stessi.  Alcune modifiche inserite nel testo del nuovo regolamento sono state rese necessarie dall’abrogazione, nel 2006, del regolamento di esenzione per categoria a favore delle conferenze marittime (vedi   IP/06/1249   ). Il nuovo testo si propone inoltre di tener maggiormente conto delle attuali pratiche di mercato e di garantire la convergenza dell'esenzione per i consorzi con le disposizioni di altri regolamenti di esenzione per categoria per la cooperazione orizzontale tra imprese. Il campo di applicazione del nuovo regolamento comprende ormai tutti i tipi di servizi marittimi di linea per il trasporto merci, sia con che senza container. L'elenco delle attività esentate è stato riveduto per meglio tener conto delle attuali pratiche di mercato. La soglia di quota di mercato è stata abbassata dal 35% al 30% e si è provveduto a chiarirne il metodo di calcolo. Infine, nei casi in cui un membro intenda ritirarsi dal consorzio, sono stati prolungati i periodi per il ricorso alla clausola di recesso e di permanenza obbligatoria, per meglio tener conto delle attuali pratiche di mercato garantendo pur sempre, nel contempo, la flessibilità per le compagnie marittime. L'indagine di mercato condotta dalla Commissione ha messo in luce l’esistenza di una rete di legami tra i consorzi e/o i loro membri. Il nuovo regolamento precisa che, qualora da tali legami derivino effetti negativi sulla concorrenza, la Commissione può revocare il beneficio dell'esenzione per categoria. Qualora un consorzio non soddisfi le condizioni previste dal regolamento (ad esempio perché le quote di mercato detenute dai membri superano la soglia stabilita), ciò non implica automaticamente che la cooperazione instaurata tra i membri del consorzio sia illegittima, ma significa che le parti devono valutarne su base individuale la compatibilità con le norme di concorrenza.  La revisione del regolamento di esenzione per categoria per i consorzi è stata avviata nel 2007 con lo svolgimento di un’ampia e approfondita indagine di mercato. La Commissione ha lanciato una consultazione con i terzi interessati su un progetto preliminare di regolamento nell’autunno del 2008 (vedi   IP/08/1566   ). Il nuovo regolamento entrerà in vigore allo scadere del regolamento di esenzione per categoria attualmente in vigore, il 25 aprile 2010 - un lasso di tempo sufficiente affinché il settore del trasporto marittimo di linea possa adeguare alle nuove regole gli accordi di consorzio stipulati.  Vedi anche   MEMO/09/420   .
IP/09/ 1385  Bruxelles, 30 settembre 2009 La Commissione definisce una nuova impostazione delle relazioni UE-America latina Oggi la Commissione presenterà una nuova politica volta a rafforzare il partenariato strategico UE-America latina. Nella sua comunicazione dal titolo "UE-America latina: attori globali in partenariato", la Commissione valuta la situazione delle relazioni biregionali e definisce gli obiettivi per gli anni a venire. In previsione del prossimo vertice UE-America latina/Caraibi, che si terrà in Spagna nella primavera del 2010, la comunicazione individua e formula nuove linee guida e raccomandazioni strategiche per affrontare le sfide che si pongono ad entrambe le regioni, come il cambiamento climatico, la crisi economica e finanziaria, la sicurezza energetica e la migrazione. La comunicazione propone inoltre di creare il Fondo investimenti per l’America latina (LAIF), il cui effetto leva mobiliterebbe le risorse delle istituzioni finanziarie per sostenere progetti relativi alle infrastrutture energetiche, compresi l'efficienza energetica e i sistemi che utilizzano fonti energetiche rinnovabili, ai trasporti, all'ambiente e alla coesione sociale.  Il commissario per le relazioni esterne e la politica europea di vicinato Benita Ferrero Waldner ha dichiarato: "Questa comunicazione è un altro passo visibile e concreto verso un ulteriore rafforzamento delle nostre relazioni, già solide e costruttive, a riprova dell'importanza che l'Unione europea e l'America latina rivestono a livello mondiale, specialmente per affrontare sfide come la crisi finanziaria ed economica, il cambiamento climatico o la migrazione. Una collaborazione più proficua ci permetterà di contribuire direttamente alla pace e alla stabilità nella regione e al suo ulteriore sviluppo aumentando la coesione sociale, migliorando la governance democratica e sviluppando l'integrazione regionale. In quest'ottica, il nuovo Fondo consentirà di incrementare gli investimenti, in particolare nelle infrastrutture, in modo da creare nuovi posti di lavoro e da favorire lo sviluppo economico nella regione. Mi compiaccio del chiaro segnale che stiamo inviando per dimostrare il nostro impegno nel partenariato strategico con la regione e auspico un esito positivo per il vertice UE-America latina e Caraibi che si terrà l'anno prossimo in Spagna." Contesto Durante la riunione svoltasi nel 1999 a Rio de Janeiro, i capi di Stato e di governo dell'UE e dei paesi dell'America latina e dei Caraibi (ALC) hanno dato vita ad un partenariato strategico tra le due regioni. La comunicazione odierna, che mette a frutto l'esperienza acquisita negli ultimi dieci anni, formula una serie di raccomandazioni politiche concrete per consolidare le nostre relazioni con l'America latina nell'ambito del partenariato strategico UE-ALC. I quattro principali orientamenti politici proposti per il futuro sono:   Intensificare e orientare il dialogo biregionale     Rafforzare il dialogo politico su settori prioritari relativi a sfide globali, come le questioni macroeconomiche e finanziarie, la sicurezza e i diritti umani, l'occupazione e gli affari sociali, l'ambiente, il cambiamento climatico e l'energia, l'istruzione superiore e la tecnologia e l'innovazione.   Sviluppare e consolidare il meccanismo di coordinamento e di cooperazione UE-ALC in materia di droga e proseguire l'attuale dialogo strutturato e globale sulla migrazione in modo aperto e costruttivo, in linea con l'approccio globale dell'UE sull'argomento.     Rafforzare l'integrazione regionale e l'interconnettività     Proseguire i negoziati in corso (America centrale, paesi andini e Mercosur) e sostenere gli sforzi d'integrazione all'interno della regione.   Adottare un approccio dal basso verso l'alto per favorire l'integrazione regionale rafforzando l'interconnettività.     Rafforzare le relazioni bilaterali e tenere maggiormente conto della diversità       Trarre pieno vantaggio dai partenariati strategici (Brasile e Messico), dagli accordi di associazione (Cile e Messico) e dagli accordi di cooperazione bilaterale già esistenti.   Rafforzare le relazioni bilaterali con i singoli paesi per integrare il sostegno dell'UE ai gruppi regionali.       Modulare e adeguare i programmi di cooperazione     Definire programmi di cooperazione con l'America latina che favoriscano una crescita sostenibile a basse emissioni di carbonio, l'occupazione e una migliore distribuzione del reddito, e attenuino gli effetti della crisi economica e finanziaria.   Sfruttare la valutazione in corso dei programmi di cooperazione per diversificare maggiormente gli strumenti e adattare la cooperazione della Commissione alle diverse esigenze, vale a dire:     continuare a concentrare le risorse finanziarie dello strumento per il finanziamento della cooperazione allo sviluppo sui paesi più poveri e sul fabbisogno dei gruppi più vulnerabili;   migliorare la cooperazione, in particolare su coesione sociale e integrazione regionale, orientando i programmi verso le necessità emergenti;   cercare di potenziare la cooperazione nei settori legati a conoscenza e innovazione, come ricerca e istruzione superiore, scienza, tecnologia ed energie rinnovabili;   integrare nei nostri programmi di sviluppo e cooperazione, compresi quelli sulla lotta alla deforestazione, aspetti relativi al cambiamento climatico, tanto per la mitigazione quanto per l'adattamento,   sviluppare nuove forme di cooperazione nell'ambito del nuovo strumento finanziario per i paesi industrializzati (ICI+) con i paesi più sviluppati della regione.     Nell'ambito di un nuovo programma EUROsociAL, valutare le possibilità di partenariati istituzionali (basandosi sull'esperienza acquisita con programmi come i gemellaggi) e di cooperazione triangolare.   Aumentare la cooperazione nei settori della giustizia, della libertà e della sicurezza.    Un nuovo strumento per promuovere l'interconnettività, l'integrazione regionale e la coesione sociale: il Fondo investimenti per l’America latina (LAIF).     Il LAIF è un nuovo strumento finanziario che mobiliterà le risorse delle istituzioni finanziarie per sostenere progetti relativi alle infrastrutture energetiche, compresi l'efficienza energetica e i sistemi che utilizzano fonti energetiche rinnovabili, ai trasporti, all'ambiente e alla coesione sociale. Il LAIF si avvarrà dell'esperienza e degli insegnamenti tratti dall'uso del Fondo investimenti per la politica di vicinato   1   a favore dei paesi limitrofi.   Raccomandazioni in previsione del prossimo vertice UE-ALC del maggio 2010   Assicurare che il vertice tenga conto dell'impatto della crisi, in particolar modo su occupazione e problemi sociali, e permetta di ottenere risultati duraturi.   Varare il Fondo investimenti per l’America latina (LAIF).   Rafforzare il dialogo e la cooperazione tra le due regioni nel campo dell'innovazione e delle tecnologie a bassa emissione di carbonio e verdi con azioni concrete, tra cui il potenziamento della capacità istituzionale per la cooperazione nella regione in materia di scienza e tecnologia.   Dare risalto alla creazione della Fondazione UE-ALC.   Promuovere la cooperazione su questioni di interesse comune tra America Latina e Caraibi.   Per ulteriori informazioni: Le relazioni dell'UE con l'America latina:  -   http://ec.europa.eu/external_relations/la/index_en.htm    -   MEMO/09/426     1 :  Secondo le informazioni disponibili, nel 2008 il Fondo ha concesso sovvenzioni pari a 71 milioni di euro per sostenere progetti il cui valore complessivo è dell'ordine di 2,7 miliardi di euro.
IP/ 09/1397   Bruxelles , 30 settembre 2009   La Commissione europea si compiace per l'iniziativa degli Stati Uniti verso una gestione di internet più indipendente, più responsabile e più internazionale  La Commissaria europea alla società dell'informazione e ai media, Viviane Reding, ha accolto con favore la notizia che l'ICANN, l'organismo principale responsabile della gestione dei nomi di dominio di internet, sarà più aperto e dovrà rispondere del proprio operato ai miliardi di utenti di internet in tutto il mondo. Dal 30 settembre quest'organismo americano (Internet Corporation for Assigned Names and Numbers) non sarà più soggetto esclusivamente al controllo unilaterale del Ministero statunitense del Commercio, ma dovrà riferire a panel indipendenti designati dal comitato consultivo governativo dell'ICANN e dall'ICANN stesso, con la partecipazione dei governi di tutto il mondo. La Commissione europea ha ripetutamente invitato, fin dal 2005, ad attuare una riforma della gestione delle risorse essenziali di internet, necessaria per garantire obiettivi importanti di interesse pubblico come la libertà di espressione e la stabilità delle transazioni commerciali in linea. La Commissione europea ha assunto il fermo impegno di accompagnare e sostenere, in stretta collaborazione con i 27 Stati membri dell'UE, l'attuazione delle riforme annunciate oggi.  " Mi compiaccio per la decisione dell'amministrazione statunitense di adeguare il ruolo chiave dell'ICANN nella gestione di internet per tener conto della realtà del ventunesimo secolo e della globalizzazione", ha affermato Viviane Reding, Commissaria europea alla società dell'informazione e ai media . "Gli utenti di internet di tutto il mondo possono ormai confidare nel fatto che l'ICANN adotti decisioni sui nomi di dominio e sugli indirizzi in modo più indipendente e più responsabile, così da rispettare gli interessi di tutti. L'operato dell'ICANN sarà valutato regolarmente da panel esterni di controllo. Se attuata in modo efficace e trasparente, questa riforma riscuoterà un ampio consenso da parte della società civile, delle imprese e dei governi.  La Commissione europea ha la ferma intenzione di realizzare questa riforma in collaborazione con i nostri partner all 'interno dei governi, delle imprese e della società civile. Avremo un ruolo attivo all'interno del comitato consultivo governativo (GAC) dell'ICANN e nella successiva riforma del comitato stesso. Per il momento occorre fare in modo che, grazie al rafforzamento del suo ruolo, il GAC operi con maggior efficacia ed è necessario intensificare il dialogo tra le amministrazioni pubbliche, le imprese, e la società civile nell'ambito del Forum per la gestione di internet. Seguiremo da vicino anche gli effetti dell'operato dell' ICANN sulla concorrenza. Vorrei inoltre invitare tutte le parti interessate a esaminare attivamente le possibilità di istituire meccanismi di ricorso esterno più solidi nei confronti delle decisioni del comitato direttivo dell'ICANN .  Oggi l 'ICANN sembra avere, almeno sulla carta, una maggiore indipendenza e un più grande dovere di rendicontazione: attiviamoci insieme perché questa riforma funzioni anche nella pratica."   Com 'è stato reso noto oggi, il "Joint Project Agreement" statunitense, che prevede attualmente la revisione unilaterale delle decisioni dell'ICANN da parte del Ministero statunitense del Commercio, non sarà prorogato oltre il 30 settembre 2009 e sarà invece sostituito da una "dichiarazione di impegno" congiunta del governo statunitense e dell' ICANN. Si tratta di un'importante riforma dell'attuale meccanismo di gestione . Le novità più importanti sono:     maggiore indipendenza da revisioni periodiche effettuate da un solo governo.  Le decisioni adottate dall'ICANN riguardano infatti gli utenti di internet di tutto il mondo ed è perciò importante che si tenga conto degli interessi di tutti;    dovere di rendicontazione esterna nei confronti di panel di controllo indipendenti designati congiuntamente dal GAC e dall'ICANN. Il GAC è aperto ai governi e alle autorità pubbliche di tutto il mondo e offre consulenza al comitato direttivo dell'ICANN sugli aspetti politici delle sue attività. I panel valuteranno periodicamente i risultati conseguiti dall'ICANN rispetto agli impegni pubblici assunti. Internet è una risorsa diventata vitale per l'economia e la società in tutte le parti del mondo. Già da molti anni la Commissione europea e gli Stati membri partecipano al processo di formulazione delle politiche dell'ICANN per garantire il rispetto, nella rete, di valori europei come la libertà di espressione, la protezione della vita privata, la tutela dei consumatori e la sicurezza.    Nel giugno 2009 la Commissione europea ha pubblicato un documento strategico in cui invitava a migliorare il dovere di rendicontazione dell'ICANN nei confronti della comunità internazionale, la trasparenza del suo processo decisionale e sosteneva un ruolo più attivo dei governi nella definizione degli aspetti pubblici della politica dell'ICANN (   IP/09/951   ). L'annuncio odierno indica che gli Stati Uniti condividono molti di questi auspici e obiettivi . Le prossime tappe  Un altro aspetto importante della gestione di internet è il proseguimento dell ' Internet Governance Forum, costituito per un periodo iniziale di cinque anni e riunitosi per la prima volta nel 2006, in quanto costituisce una sede unica di dibattito tra tutti i soggetti interessati alla gestione di internet. La Commissione europea desidera che il forum sia portato avanti perché costituisce la sola sede di incontro che permette ad un'ampia gamma di parti interessate di tutto il mondo, compresi i Parlamentari, di affrontare tutte le tematiche connesse a internet. Contesto  I nomi di dominio e gli indirizzi sono indispensabili perché le comunicazioni in internet arrivino a destinazione. L'organismo responsabile della definizione delle politiche di coordinamento globale del Domain Name System (DNS) è l'ICANN, un organismo americano privato, senza scopo di lucro, con sede in California. Dalla sua creazione nel 1998 il suo funzionamento è stato disciplinato da una serie di protocolli di intesa con il governo americano che ne precisava gli obiettivi sul piano della politica dei nomi di dominio (DNS). Il "Joint Project Agreement" è il protocollo più recente e scadrà il 30 settembre 2009. Nel mese di maggio la Commissaria europea Viviane Reding aveva illustrato la sua visione della futura gestione di internet in un messaggio video (   IP/09/696   ):    http://ec.europa.eu/commission_barroso/reding/video/text/message_20090504.pdf    Annex  Growth of internet users by regions of the world    1990-2008, in millions of users         Source: International Telecommunication Union
IP /09/1421   Bru xelles, 5 ottobre 2009   Chi è il bimilionesimo studente Erasmus ?  Dal suo avvio nel 1987 il programma Erasmus ha aiutato 2 milioni di studenti a svolgere parte dei loro studi o a trovare una collocazione lavorativa in un altro paese europeo. 31 studenti (uno per ciascun paese che partecipa a Erasmus) sono stati ora scelti per rappresentare simbolicamente il bimilionesimo studente. Essi sono stati festeggiati in occasione di una conferenza a Lund, Svezia, il 5 e 6 ottobre. Nel corso della conferenza le parti interessate discutono il futuro del programma Erasmus e, più in generale, l'eventuale apertura di opportunità per tutti i giovani di recarsi all'estero per studiare.  Consegnando i riconoscimenti, Maroš Šefčovič , il nuovo commissario europeo responsabile per l'Istruzione, la Formazione e la Cultura, ha affermato: " Erasmus costituisce un importante risultato europeo e sono lieto di celebrare questo evento: il bimilionesimo studente Erasmus. La Commissione sostiene con vigore l'idea che il fatto di andare all'estero per studiare dovrebbe diventare per i giovani europei la regola più che l'eccezione. La conferenza di Lund contribuisce a tradurre in realtà questo obiettivo ".  Le storie dei 31 studenti selezionati sono riportate in una pubblicazione uscita in occasione della conferenza. Ad esempio, le due seguenti testimonianze indicano come Erasmus abbia avuto un effetto positivo sulle vite degli studenti:  Stefanie Bakelandt, una studentessa ventiduenne dell'università di Gand, in Belgio, ha studiato filosofia per quattro mesi in qualità di studente Erasmus presso l'università pedagogica di Vilnius, Lituania. Sentiamo le sue parole: " Mi sono resa conto che questa esperienza ha fatto di me una persona nuova e che non sarò mai più capace di guardare al mondo e all'Europa, che è la mia patria, allo stesso modo di prima ."  Kate Samways, una studentessa ventunenne dell'università di Cardiff, Regno Unito, che si prepara a diventare insegnante di lingue, si è recata per dieci mesi con un collocamento Erasmus presso l'istituto "2isa", un centro di formazione informatica per adulti fisicamente disabili sito a Millau, Francia, ed ha potuto anche svolgere i suoi studi Erasmus presso l'università Ca' Foscari di Venezia. Essa ha affermato: " La vita di Erasmus per me ha a che fare con nuove opportunità. Ho colto tutte le opportunità che mi si sono prospettate e ringrazio Erasmus per avermele offerte."  Il programma Erasmus è stato avviato nel 1987 e attualmente più di 180.000 studenti si recano annualmente all'estero grazie al suo sostegno. Alla metà del 2009 il numero complessivo di persone che sono andate all'estero in qualità di studenti Erasmus ha raggiunto la cifra di 2 milioni. Ciò che è meno noto è che dal 1997 più di 200.000 insegnanti di istituzioni di istruzione superiore hanno potuto partecipare al programma Erasmus per insegnare all'estero. Oltre a questi scambi, le istituzioni di istruzione collaborano tra di loro in tutta Europa attraverso progetti e reti finanziati da Erasmus.  La celebrazione del bimilionesimo studente Erasmus coincide con la conferenza intitolata "Erasmus – The way forward and the Green Paper on mobility of young people" (Erasmus – Il suo futuro e il Libro verde sulla mobilità dei giovani) organizzata dalla presidenza svedese dell'UE. Le discussioni sono imperniate sul miglioramento del programma Erasmus e sulle modalità da attuare per far sì che andare all'estero a studiare sia la regola piuttosto che l'eccezione per tutti i giovani europei. Questo è l'interrogativo di fondo del Libro verde "Promuovere la mobilità dei giovani per l'apprendimento", pubblicato dalla Commissione europea nel luglio 2009. Fino al 15 dicembre 2009 è aperta una consultazione pubblica (comprendente anche un questionario on line) su questa tematica. Per saperne di più: Commissione europea: Il bimilionesimo studente Erasmus: 31 studenti di 31 paesi raccontano la loro esperienza Erasmus:   http://ec.europa.eu/education/erasmus/doc1805_en.htm   Commissione e uropea: IP/09/1204, 30 luglio 2009: "Erasmus raggiunge i 2 milioni di studenti:   IP/09/1204    Commissione europea : Il Libro verde e la consultazione sul Libro verde "Promuovere la mobilità dei giovani per l'apprendimento":    http://ec.europa.eu/education/focus/focus363_en.htm    Sito web della conferenza:   http://www.kongresslund.se/erasmus   Commissione europea: Il programma Erasmus:   http://ec.europa.eu/education/erasmus
IP/ 09/1423   Bruxelles, 6.10.2009   La Commissione prepara la strada ad un servizio europeo unico di pedaggio stradale  La Commissione europea ha adottato oggi una decisione che stabilisce le specifiche e i requisiti tecnici essenziali necessari per il lancio di un Servizio europeo di telepedaggio (EETS) che consentirà agli utenti della strada di pagare facilmente i pedaggi in tutta l'Unione europea (UE) grazie ad un abbonamento stipulato con un prestatore di servizi e un'apparecchiatura di bordo unica. Lo EETS sarà disponibile su tutte le infrastrutture nell'intera Comunità come autostrade, gallerie e ponti dove il pedaggio può essere pagato utilizzando un'apparecchiatura di bordo. Lo EETS ridurrà quindi le operazioni di pagamento in contanti ai caselli dei pedaggi, migliorando il flusso di traffico e riducendo la congestione.  Il Vice presidente della Commissione europea, Antonio Tajani, responsabile dei trasporti, giudica questa decisione il miglioramento più importante per i conducenti dopo la soppressione dei controlli alle frontiere, dichiarando che "il Servizio europeo di telepedaggio consentirà agli utenti della strada di pagare facilmente i pedaggi in tutta l'Unione europea grazie ad un unico abbonamento stipulato con un prestatore di servizi e un'apparecchiatura di bordo unica".  Agli inizi degli anni novanta in diversi paesi europei sono stati introdotti dei sistemi elettronici di pagamento del pedaggio. La maggior parte di tali sistemi funziona con un'apparecchiatura di bordo che comunica le caratteristiche del veicolo ai gestori dell'infrastruttura stradale per stabilire l'importo del pedaggio, basato ad esempio sul peso e le dimensioni del veicolo.  I vari sistemi di pagamento elettronico nazionali e locali sono però solitamente incompatibili tra loro e possono comunicare unicamente con le rispettive apparecchiature di bordo. In questo modo, questi sistemi, non essendo interoperabili, costituiscono un notevole ostacolo al trasporto stradale internazionale. Ad esempio, per viaggiare dal Portogallo alla Danimarca sarebbe necessaria la presenza di cinque o più unità di bordo sul cruscotto del veicolo, in quanto ogni unità corrisponde ad un abbonamento specifico con un determinato gestore stradale. Per il trasportatore ciò comporta, per riconciliare i dati di viaggio, le fatture ricevute, le clausole contrattuali e gli ordini di pagamento, adempimenti e oneri amministrativi che richiedono tempo e denaro. La decisione della Commissione adottata oggi stabilisce inoltre i diritti e gli obblighi dei gestori che impongono i pedaggi, dei prestatori di servizi e degli utenti. Gli utenti potranno sottoscrivere un abbonamento con il prestatore di servizi di loro scelta. I gestori dei pedaggi comunicheranno gli importi dovuti ai prestatori di servizi, che li fattureranno agli utenti. I pedaggi pagati tramite il sistema EETS non possono essere superiori ai corrispondenti pedaggi nazionali o locali.  Lo EETS sarà disponibile entro tre anni per tutti i veicoli stradali di peso superiore a 3,5 tonnellate o che possono trasportare più di nove passeggeri, incluso il conducente. Esso sarà inoltre disponibile per tutti i tipi di autoveicoli entro cinque anni.
IP/09/ 1431  Bruxelles, 7 ottobre 2009 Investire nel futuro: la Commissione ritiene necessari altri 50 miliardi di euro per le tecnologie a bassa emissione di carbonio La Commissione europea ha esortato le autorità pubbliche, le imprese e i ricercatori alla collaborazione per sviluppare entro il 2020 le tecnologie necessarie per far fronte al cambiamento climatico, garantire l'approvvigionamento energetico dell'UE e assicurare la competitività delle nostre economie. Nella proposta "Investire nello sviluppo di tecnologie a basse emissioni di carbonio", la Commissione stima che per i prossimi dieci anni occorrerà un investimento supplementare di 50 miliardi di euro nella ricerca sulle tecnologie energetiche. Ciò significa che l'investimento annuo nell'Unione europea dovrà quasi triplicare, passando da 3 a 8 miliardi di euro; la proposta rappresenta un passo in avanti nell'attuazione del piano strategico europeo per le tecnologie energetiche (piano SET), pilastro tecnologico della politica energetica e climatica dell'Unione europea. Nel documento vengono esaminate varie fonti di finanziamento, provenienti dai settori pubblico e privato a livello nazionale e comunitario, che dovranno essere utilizzate in maniera coordinata e che contribuiranno a dare impulso ad un settore industriale in rapida crescita e a creare posti di lavoro.  Il commissario europeo responsabile della scienza e della ricerca, Janez Poto čnik, ha affermato: "Se l'Europa vuole rendere più economico il cammino verso Copenaghen e oltre, è urgente aumentare gli investimenti nella ricerca sulle tecnologie pulite. Con le stime odierne, la Commissione vuole trasformare il piano SET in un trampolino di lancio per un'economia a bassa emissione di carbonio, impresa possibile solo se i soggetti pubblici e privati mettono in comune le risorse in modo coerente. L'aumento degli investimenti intelligenti nella ricerca rappresenta oggi un'opportunità per sviluppare nuove fonti di crescita, per rendere la nostra economia più rispettosa dell'ambiente e per assicurare la competitività dell'Unione europea dopo la crisi".   Andris Piebalgs, commissario responsabile dell'energia, ha affermato: "Le rivoluzioni industriali precedenti hanno mostrato che tecnologie adeguate possono migliorare il nostro modo di vivere. Oggi abbiamo un'opportunità unica per passare da un modello energetico basato su combustibili fossili inquinanti, scarsi e pericolosi a un modello pulito, sostenibile e meno dipendente dalle fonti fossili. Tutto sta nello scegliere le tecnologie giuste".   " L'investimento necessario per sviluppare energie pulite e rinnovabili può essere ottenuto soltanto mediante un'ampia serie di strumenti finanziari. A tal fine, la Commissione e la Banca europea per gli investimenti hanno già aumentato notevolmente i finanziamenti, ma occorre mobilitare maggiormente i fondi provenienti dal settore pubblico e privato. Proponiamo di potenziare il meccanismo di finanziamento con condivisione dei rischi, di offrire ulteriore sostegno al capitale di rischio e di sviluppare il fondo Marguerite e altri fondi", ha affermato Joaquin Almunia, Commissario europeo per gli Affari economici e monetari.  Principali tecnologie e attività da finanziare  La Commissione, insieme all'industria e alla comunità scientifica, ha elaborato delle "tabelle di marcia" tecnologiche che individuano le tecnologie a bassa emissione di carbonio che presentano un forte potenziale a livello comunitario in sei settori: energia eolica, solare, reti elettriche, bioenergie, cattura e stoccaggio del carbonio e fissione nucleare sostenibile. I costi aggiuntivi riguardano la ricerca di base e applicata, la dimostrazione e lo sviluppo anticipato del mercato, ma non comprendono le attività di diffusione. È stata proposta una nuova iniziativa relativa all'efficienza energetica, riguardante 30 città (iniziativa Città intelligenti), per promuovere inizialmente l'introduzione sul mercato di massa dell'efficienza energetica, delle energie rinnovabili e delle tecnologie per le reti energetiche.  Una responsabilità condivisa per l'efficienza economica  La Commissione esorta i soggetti interessati a un'azione coordinata e complementare e a una maggiore propensione al rischio. Quando le incertezze a livello tecnologico e il rischio di mercato sono elevati, è necessario il sostegno pubblico, che dovrebbe incentivare la partecipazione dell'industria, sostenuto da maggiori investimenti di banche e di investitori privati nelle imprese che guideranno la transizione verso un'economia a basse emissioni di carbonio. Inoltre si tiene conto dell'intervento della BEI che concederà maggiori prestiti per finanziare il piano SET.  Si veda inoltre   MEMO/09/437   - Domande e risposte Siti web:  Piano SET:   http://ec.europa.eu/energy/technology/set_plan/set_plan_en.htm   Sostegno del CCR al piano SET:    http://ec.europa.eu/dgs/jrc/index.cfm?id=4390&amp;lang=en    Sistema informativo sulle tecnologie energetiche strategiche (SETIS):    http://setis.ec.europa.eu    IP e MEMO precedenti:    IP/07/1750   ,   MEMO/07/494   e   MEMO/07/493   pubblicati il 22 novembre 2007.    IP/08/1587   ,   MEMO/08/657   , pubblicati il 28 ottobre 2008.
IP/ 09/1487 Bruxelles, 8 ottobre 2009  R elazione della Commissione: è necessaria un'azione più determinata per lottare contro gli autori di spam e tutelare la sfera privata "online"   La Commissione europea ha rinnovato il suo appello ai paesi dell'UE affinché intervengano con maggiore determinazione contro le minacce che gravano sulla privacy online. Uno studio finanziato dalla Commissione e pubblicato oggi ha concluso che, sebbene negli ultimi anni la maggior parte dei paesi dell'Unione europea abbia adottato alcune misure atte a far rispettare il divieto dello spam , in particolare comminando multe agli autori, il numero di cause legali e l'importo delle sanzioni imposte varia notevolmente da paese a paese. Lo studio conferma la necessità di introdurre i miglioramenti legislativi proposti nell'ambito della riforma delle norme comunitarie in materia di telecomunicazioni (   MEMO/09/219   ): norme d'applicazione più chiare e più coerenti e sanzioni dissuasive, collaborazione transfrontaliera più efficace e assegnazione di risorse adeguate alle autorità nazionali responsabili della tutela della privacy dei cittadini "online" .  " Le cifre pubblicate oggi mostrano che vari paesi dell'UE stanno intensificando i propri sforzi per imporre il rispetto delle norme di tutela della privacy online ma noi possiamo e dobbiamo fare di più a beneficio degli utilizzatori di Internet nell'UE ," ha dichiarato Viviane Reding, commissario europeo responsabile della società dell'informazione e dei media. " Sebbene la legislazione europea vieti spam e spyware fin dal  2002, in media il 65% dei cittadini europei continua sistematicamente a ricevere comunicazioni commerciali indesiderate. Dobbiamo intensificare la lotta contro gli autori di questi messaggi e garantire che l'Unione europea adotti una normativa che preveda rigide sanzioni sia civili che penali . Mi appello ai paesi dell'UE affinché si adoperino sempre più a livello nazionale per combattere le minacce che gravano sulla vita privata degli internauti come le comunicazioni commerciali indesiderate, gli spyware e i software maligni. Se riusciamo a porre fine alla piaga dello spam in Europa daremo l'esempio ai paesi vicini e ad altre parti del mondo anch'essi responsabili delle comunicazioni indesiderate che riceviamo in Europa. "  Ecco le principali conclusioni dello studio pubblicato oggi dalla Commissione europea :    attualmente quasi tutti i paesi dell'UE dispongono di uno o più siti web in cui i cittadini possono reperire informazioni o presentare denuncia nel caso in cui siano vittima di spam, di spyware o di software maligni ;    un 'analisi di oltre 140 azioni legali di 22 Stati membri indica l'esistenza di differenze sostanziali fra il numero di cause per paese e le multe comminate. Il numero più elevato di cause è stato registrato in Spagna (39), in Slovacchia (39) e in Romania (20). Le multe più elevate sono state comminate nei Paesi Bassi (1 000 000 EUR), in Italia (570 000 EUR) e in Spagna (30 000 EUR). Tuttavia, gli autori di spam in paesi come la Romania, l'Irlanda e la Lettonia hanno ricevuto multe modeste che vanno da alcune centinaia ad alcune migliaia di euro .    Per combattere con successo le minacce online occorre una combinazione di prevenzione, repressione e sensibilizzazione del pubblico. Le autorità pubbliche (quali le autorità di regolamentazione delle telecomunicazioni, gli enti responsabili per la protezione dei dati e la difesa dei consumatori, gli organismi di polizia e le autorità giudiziarie) devono essere investite di responsabilità chiare e disporre di procedure di cooperazione tra loro; anche i settori pubblico e privato devono collaborare. Il livello di cooperazione varia considerevolmente nei diversi paesi dell'UE. In Belgio, a Cipro, in Estonia, in Francia, in Germania, in Italia, in Lettonia, in Lituania, nei Paesi Bassi, in Romania e nel Regno Unito esistono accordi di cooperazione mentre nel Lussemburgo e a Malta, ad esempio, esiste solo una cooperazione informale .    Lo  spam è un problema mondiale. È necessaria una maggiore cooperazione internazionale, sia all'interno dell'UE che a livello mondiale, per combattere lo spam .    I paesi dell 'UE devono assegnare risorse sufficienti alle autorità nazionali affinché queste possano raccogliere prove, effettuare indagini e intentare azioni legali in questo settore .    La riforma delle norme comunitarie in materia di telecomunicazioni, proposta dalla Commissione ed attualmente in fase di ultimazione in seno al Parlamento europeo e al Consiglio, offrirà le condizioni per una migliore applicazione delle norme di tutela della privacy. Una nuova disposizione delle norme UE in materia di telecomunicazioni esige che le sanzioni applicabili alle infrazioni delle legislazioni nazionali che tutelano la privacy online siano efficaci, proporzionate e dissuasive. Esso obbliga inoltre i paesi dell'UE ad assegnare le risorse necessarie agli organismi di polizia ed alle autorità giudiziarie nazionali.  Le nuove norme consentiranno anche agli enti nazionali che combattono lo spam di aderire alla rete europea delle autorità che applicano le leggi di difesa dei consumatori e le organizzazioni private, quali i fornitori di servizi Internet, avranno il diritto di intentare azioni legali contro gli autori di spam che abusano delle loro reti. Contemporaneamente, la Commissione europea sta negoziando un accordo con gli Stati Uniti sulla cooperazione transfrontaliera nell'applicazione delle leggi di difesa dei consumatori –   I     numeri dell'industria   mostrano che un messaggio commerciale indesiderato su sei proviene dagli Stati Uniti. In base al quadro normativo delle telecomunicazioni riformato, la cooperazione in materia di spam verrà inclusa nell'accordo UE-USA.  Informazi oni generali   Nel maggio 2009 la Commissione ha lanciato la   eYouGuide   che fornisce consigli pratici sui "diritti digitali" dei consumatori in base alla legislazione comunitaria. In questo contesto i commissari Viviane Reding e Meglena Kuneva hanno presentato la futura " Agenda digitale ", destinata ai consumatori europei, secondo cui la lotta contro lo spam è un potenziale settore d'intervento dell'UE, segnatamente mediante l'adozione di sanzioni uniformemente efficaci in tutti gli Stati membri dell'Unione europea e nei paesi vicini (   IP/09/702   ).  La collaborazione pratica fra gli organi di polizia/le autorità giudiziarie sarà discussa a Lisbona dal 7 al 9 ottobre 2009 in seno al   workshop della CNSA/LAP (Contact Network of Spam Enforcement Authorities/London Action Plan   ) sulla lotta allo spam .  Lo studio pubblicato og gi, contenente le valutazioni dei progressi compiuti nei singoli paesi dell'UE, contiene link con i siti web delle autorità degli Stati membri responsabili della protezione dei dati grazie ai quali è possibile a chiunque presentare denuncia per spam, spyware e software maligni:    http://ec.europa.eu/information_society/policy/ecomm/library/ext_studies/index_en.htm#2009     Flash Euro barometro sulla fiducia nella società dell'informazione:    http://ec.europa.eu/information_society/policy/nis/strategy/activities/index_en.htm     Anne x   Figures and graphics available in PDF and WORD PROCESSED Source: Flash Eurobarometer on confidence in Information Society of May 2009, p.23    Examples of sanctions imposed at national level in the past years.         Czech Republic      the data protection authority imposed fines in total of around €15 000 EUR in 2007        Denmark      a Danish commercial court imposed a fine of around €270 000 for mobile spam     as a result of legal action undertaken by the Danish Consumer Ombudsman, Danish companies were fined respectively around €13 330, €2 670, €1 330, €670 and €1 330 in 2008     in 2009, a fine of around €3 330 has been metered out by the court to a Copenhagen nightclub for unsolicited text messages containing information about events etc. taking place at the nightclub        Finland      conviction for writing malicious software, including use of spyware and spam    sentenced to 7 months in prison, later commuted to 162 hours of community work       Germany      numerous cease and desists orders of district courts and higher courts threatening the defendant with administrative fines not exceeding €250 000,00, alternatively arrest for contempt not exceeding 6 months; often also conviction to pay fine of €2 500,00 for each violation of the cease and desist order     court orders actually imposing these fines are not publicized       Greece      imposition of a fine of €20 000 for sending spam to random mobile numbers       Hungary      in 2007, a total sum of around €6 400 was imposed     in 2008, this amount was 10 times higher (the maximum fine is 500.000 HUF) : one spammer was fined seven times with a total sum of fines amounting to 1.6 million HUF (around €5 333 at the time of this Study)       Ireland      the data protection authority applied two fines for mobile spam (one of €2 000 EUR in 2008 for sending 6 text messages)        Italy      in 2008, the data protection authority imposed a fine of €570 000 EUR on an SMS spammer     in 2004, the Naples court of peace sentenced a spammer to a fine of €1 000   in 2002-2003, the data protection authority issued a number of decisions ordering to stop the sending of spam    an Italian court of appeal sentenced a sender of malware and spyware infected e-mail to a fine of €4 280       Latvia      the data protection authority imposed fines in two cases for a total amount of €4 300       Lithuania      in 2008, the data protection authority applied administrative sanctions in 3cases; 2 of them were confirmed by the administrative court; 1 case is still pending        Poland     the consumer policy department ordered to cease infringement of consumer interests through spam       Romania      in 2008, the telecom regulator applied fines in 20 cases, ranging from €250 to €500    the data protection authority applied two fines for mobile spam (via SMS )       Spain      in 2008, the data protection authority imposed 39 fines for sending spam with a total of €85 500 as follows: € 81 100 for 34 e-mail spam cases (of which €30 000 for two serious e-mail spam cases) , €3 800 for 4 SMS spam cases and €600 for one fax spam case.        The Netherlands      in 2006, the telecom regulator imposed a fine of €75 000 for sending spam     in 2007, three Dutch companies were fined €1 000 000 for placing adware and spyware     in 2008, a spammer was fined €510 000
IP/ 09/1489  Bruxelles, 8 ottobre 2009   28 imprese europee si impegnano oggi a rafforzare la presenza delle donne nel settore della tecnologia  La Commissione europea ha accolto oggi con soddisfazione il crescente impegno delle imprese del settore tecnologico per incrementare la presenza delle donne nell'industria delle tecnologie dell'informazione e della comunicazione (TIC). Solo sei mesi dopo la pubblicazione da parte della Commissione europea di un codice di buone pratiche per le donne nel settore delle TIC   (     IP/09/344     )   , il numero di imprese firmatarie che si sono impegnate a incoraggiare le giovani donne a perseguire studi e carriera nei settori industriali delle telecomunicazioni, della tecnologia e di internet è più che quintuplicato, passando dalle iniziali cinque a 28. La Commissione ha inoltre inaugurato oggi il Repertorio europeo delle donne nelle TIC – un nuovo strumento online che ha l'obiettivo di centralizzare tutte le informazioni relative ad attività e posti di lavoro coperti dalle donne nel settore delle TIC nell'Unione europea.  " Prendo atto con grande soddisfazione del rinnovato impegno dimostrato dal settore delle TIC e soprattutto dalle 28 imprese che hanno sottoscritto il codice di buone pratiche.  Ciò dimostra che il settore delle TIC è sempre più consapevole che potrà trarre benefici dalla crescita economica e contribuire alla stessa soltanto se affronterà adeguatamente il problema della scarsità di personale qualificato (che si stima in 300   000 unità nel 2010)", ha affermato Viviane Reding, commissaria europea per la Società dell'informazione e i media. "Benché le donne ottengano il 45% dei diplomi di dottorato rilasciati in Europa, solo un quarto di essi riguarda i settori dell'ingegneria, della produzione industriale e delle costruzioni. Inoltre solo il 7% dei consiglieri di amministrazione delle 116 più grandi imprese di telecomunicazione in Europa è rappresentato da donne. Un ulteriore impegno sarà richiesto per raddoppiare questo dato entro il 2015 e garantire una piena valorizzazione del potenziale femminile in questo settore. Invito pertanto l'intero settore delle TIC a sottoscrivere e applicare sollecitamente il codice di buone pratiche".  Il Codice europeo di buone pratiche per le donne nel settore delle TIC, pubblicato nel marzo 2009 allo scopo di incoraggiare le giovani donne a perseguire studi e carriera nel settore delle TIC, è centrato sull'istruzione e l'occupazione e prevede l'organizzazione di giornate dedicate alle giovani donne, programmi di tutoraggio, orari di lavoro flessibili e altre attività innovative per sensibilizzare le donne e attirarle nel settore industriale della tecnologia. Dalla data di pubblicazione (marzo 2009) il codice è stato sottoscritto da 28 soggetti, tra cui grandi imprese, PMI, uffici di consulenza, istituzioni accademiche, ONG e organismi di regolamentazione delle telecomunicazioni.   Benché sia in aumento il numero di donne che si dedica allo studio di scienza, tecnologia e TIC a livello universitario, quello degli uomini resta significativamente superiore. Nel 2006 il 41% dei dottori di ricerca in matematica, scienze e informatica erano donne e nello stesso anno nei settori dell'ingegneria, della produzione industriale e delle costruzioni tale percentuale risultava del 25%. Ma prendendo in considerazione il solo ambito informatico, nel 2006 i dottori di ricerca uomini risultavano più di tre quarti del totale.   Se da un lato le donne europee sono sempre più esperte nell'uso di computer e internet, dall'altro permangono disparità. La percentuale di laureate in scienza e tecnologia oscilla tra il 44% in Estonia e il 20% nei Paesi Bassi. L'81% delle olandesi di età compresa tra 16 e 24 anni usa il computer ogni giorno ma tale percentuale scende al 38% in Bulgaria (la percentuale degli uomini negli stessi paesi è rispettivamente dell'89% e del 38%). Considerando l'UE nel suo insieme il 38% degli uomini e il 28% delle donne usa internet quotidianamente, ma il divario di genere è inferiore a sette punti percentuali in Irlanda, Grecia, Francia, Portogallo e Finlandia, oltre che nei 12 paesi che sono entrati nell'UE a partire dal 2004.   Le imprese e le organizzazioni firmatarie del codice di buone pratiche si impegnano a fare sì che aumenti il numero di donne nell'istruzione superiore di tipo scientifico, tecnologico e ingegneristico e ad assumere e trattenere i talenti femminili nel settore europeo delle telecomunicazioni e nelle imprese legate a internet. I programmi di tutoraggio, le giornate aperte e i seminari informatici sono solo alcune delle modalità con cui le imprese attirano le (giovani) donne nel settore.  Oggi a Bruxelles è stato inoltre inaugurato un nuovo strumento informatico, un repertorio online dedicato alle donne nelle TIC   (     www.ictwomendirectory.eu     )   , che coprirà tre diversi settori: tecnologia, creazione di comunità e imprese. Il repertorio riunisce in un unico spazio tutte le attività, le proposte di lavoro, la legislazione e le statistiche relative alle donne nelle TIC, fornisce una visione d'insieme su quanto avviene in questo settore in Europa e favorisce la collaborazione e la costituzione di reti tra i differenti soggetti del settore. 1000 soggetti del settore sono stati invitati a comparire nel repertorio. Contesto  Il codice europeo di buone pratiche per le donne nel settore delle TIC mira non solo a rendere appetibile il settore high-tech alle studentesse delle scuole superiori o universitarie, ma anche a promuovere e mantenere i posti di lavoro attualmente occupati dalle donne in questo settore. I nominativi dei 28 firmatari sono stati resi noti nel corso di un seminario   "     More women, better jobs and boosting growth     "   ("Più donne, posti di lavoro migliori e impulso alla crescita") tenutosi a Bruxelles l'8 ottobre.  Di seguito sono elencate le imprese che a tutt 'oggi hanno sottoscritto il codice:   Alcatel-Lucent   (Francia),   APSCO   (UK),   CISCO   ,   European Center for Women and Technology   ,   e-SKILLS   (UK),   Equalitec   (UK),   Google   ,   HP   ,   IMEC   (Belgio),   Infineon   ,   IT Synergy   (UK),   Lebanese Telecommunication Authority   (Libano),   Microsoft   ,   Motorola   ,   Orange France-Telecom   (Francia),   Panasonic   ,   Papirbredden Innovasjon   (Norvegia),   Portia   (UK),   Promis@Service   (Lussemburgo),   P31 Consulting   (UK),   Research Council of Norway   ,   SAP   ,   Sharpe Thinking (UK),   Simula   (Norvegia),   Sony Europe   ,   Steinbeis-Europa-Zentrum   (Germania),   University of Liverpool (UK) e   Women in Technology   (UK). Firmatari del codice europeo di buone pratiche per le donne nel settore delle TIC:    http://ec.europa.eu/information_society/activities/itgirls/signatories/index_en.htm    Sito web della Commissione europea sulle donne e le TIC:    www.ec.europa.eu/itgirls       http://www.ictwomendirectory.eu     Video sulle donne nelle TIC: 'ICT is wicked':    http://www.youtube.com/watch?v=Mmhe36xwS-Y
IP/09/ 1494   Bruxelles, 8 ottobre 2009 La Commissione fa un passo avanti nello sviluppo delle energie rinnovabili con i paesi del Mediterraneo e del Golfo  Il 9 ottobre Benita Ferrero-Waldner, commissaria europea per le relazioni esterne e la politica europea di vicinato, ospiterà a Bruxelles in collaborazione con il commissario per l'energia Andris Piebalgs una conferenza ministeriale sulla cooperazione nel settore delle energie rinnovabili tra l'UE e i paesi del Mediterraneo e del Golfo. Obiettivo della conferenza è rafforzare il sostegno politico a favore di una più stretta cooperazione in questo campo e contribuire a trovare soluzioni concrete alle difficoltà che si presenteranno. È previsto l'intervento di Ministri e rappresentanti di alto livello di Albania, Bahrain, Repubblica Ceca, Egitto, Francia, ex Repubblica jugoslava di Macedonia, Germania, Italia, Iraq, Giordania, Montenegro, Oman, Autorità nazionale palestinese, Spagna, Siria, Tunisia, Emirati arabi uniti e Lega degli Stati arabi, nonché del Consiglio di cooperazione del Golfo e dell'Unione del Maghreb arabo. Inoltre, la partecipazione di rappresentanti dell'industria, di istituti di ricerca e di istituzioni finanziarie internazionali offrirà la straordinaria opportunità di esaminare l'estensione della futura cooperazione in materia di energie rinnovabili.   La commissaria Ferrero-Waldner ha sottolineato: " Le energie rinnovabili non sono la soluzione a tutte le problematiche riconducibili ai cambiamenti climatici e alla sicurezza dell'approvvigionamento energetico, ma sono un fattore indispensabile affinché una qualsiasi strategia abbia successo. Occorre quindi favorire la collaborazione in materia di energie rinnovabili con i paesi del Mediterraneo e le regioni del Golfo, che hanno un enorme potenziale in termini di produzione di energie rinnovabili a fronte delle vaste conoscenze tecnologiche e dell'esperienza che l'UE può apportare. Mi auguro che questa conferenza ci avvicini alla realizzazione di un vero e proprio mercato delle energie pulite e ci aiuti ad esaminare insieme la possibilità di impegnarci congiuntamente per lanciare nuove tecnologie, in particolare nel settore dell'energia solare. "   Il commissario Piebalgs ha aggiunto: " L'elevato potenziale energetico solare del Nord Africa e le conoscenze europee nel campo delle energie rinnovabili aprono un ventaglio di opportunità per una più stretta collaborazione nell'area del Mediterraneo. La conferenza sui cambiamenti climatici si terrà a Copenaghen tra poche settimane e non possiamo perdere l'opportunità di sviluppare un settore industriale che può creare posti di lavoro e favorire la crescita in tutta l'area. "   La conferenza servirà da piattaforma per presentare le iniziative dell 'UE nel settore (tra cui la direttiva sulle energie rinnovabili) e il crescente potenziale di esportazione di tali energie nell'UE. I partner saranno incoraggiati a comprendere in che modo l'UE e la Commissione possono contribuire allo sviluppo del potenziale energetico rinnovabile delle regioni del Mediterraneo e del Golfo, sulla base dell'esperienza accumulata dall'Unione nell'ambito della promozione, dello sviluppo e della diffusione delle fonti di energia rinnovabili.  La conferenza tratterà, nell'arco di quattro sessioni, i seguenti temi:     il ruolo dell 'energia nelle relazioni dell'UE con i partner delle regioni del Mediterraneo e del Golfo;    lo sviluppo di un mercato locale delle "energie pulite", comprese questioni di natura politica, legislativa e normativa;     gli aspetti di ricerca e sviluppo delle energie rinnovabili e le opportunità di cooperazione tra le parti interessate nell'UE e nelle regioni del Mediterraneo e del Golfo;     le eventuali iniziative congiunte e i progetti a sostegno dello sviluppo delle energie rinnovabili, in particolare l'energia solare.     L 'obiettivo fissato dall'UE è di raggiungere il 20% di energia rinnovabile sul consumo energetico globale. Mentre l'UE continuerà a produrre il più possibile energie rinnovabili proprie, lo scambio di tali energie con i paesi terzi può contribuire a raggiungere l'obiettivo ambizioso stabilito. Per maggiori informazioni sulla conferenza:    http://ec.europa.eu/external_relations/energy/events/renewable_energy_conference_2009/index_en.htm     Per maggiori informazioni sulla politica estera dell'UE in materia di energia:    http://ec.europa.eu/external_relations/energy/index_en.htm     Per maggiori informazioni sulla politica dell'UE in materia di energie rinnovabili:     http://ec.europa.eu/energy/renewables/index_en.htm     Per maggiori informazioni sulle iniziative dell 'UE in materia di energia, tecnologia e innovazione:     http://ec.europa.eu/energy/technology/set_plan/set_plan_en.htm
IP/09/1498 Bruxelles, 9 ottobre 2009  Il settore delle TIC deve essere all’avanguardia nel perseguire gli obiettivi in campo climatico e energetico, afferma la Commissione europea   La Commissione europea ha invitato oggi l’industria delle tecnologie dell’informazione e della comunicazione (TIC) a delineare entro il 2011 le misure pratiche che intende adottare per incrementare del 20% la propria efficienza energetica entro il 2015.  Il consumo di energia delle apparecchiature e dei servizi delle TIC rappresenta circa l'8% dell'energia elettrica usata nella UE e circa il 2% delle emissioni di carbonio. Tuttavia un impiego intelligente delle TIC potrebbe aiutare a ridurre il consumo di energia in settori che ne fanno grande uso, quali l’edilizia, i trasporti e la logistica e a ridurre del 15% le emissioni totali di carbonio entro il 2020. La Commissione invita il settore delle TIC ad adottare entro il 2011 obiettivi ambiziosi in materia di efficienza energetica.  Chiede inoltre ai paesi dell’ UE di concordare specifiche comuni in materia di sistemi di misurazione intelligenti entro la fine del 2010.  ” Un ricorso più adeguato alle soluzioni innovative offerte dalle TIC aiuterà l'Europa a raggiungere l'obiettivo di trasformarsi in un'economia a basse emissioni di carbonio . Il settore delle TIC può indicare la via verso una crescita maggiormente sostenibile e rispettosa dell’ambiente e dare impulso alla creazione di posti di lavoro “verdi” in Europa” , ha dichiarato Viviane Reding, commissaria europea per la società dell’informazione e i media. “ Dobbiamo cogliere questa opportunità per porci all’avanguardia nel campo delle tecnologie ad alta efficienza energetica – non solo perché questo è il modo migliore per ridurre in modo sostenibile le emissioni di CO 2 ma anche perché il potenziale ecologico di tali tecnologie può dischiudere nuove opportunità imprenditoriali per le imprese europee del settore delle TIC .” La Commissione ha adottato in data odierna una raccomandazione in cui afferma che il settore delle TIC dovrebbe guidare la transizione verso un’economia efficiente sul piano energetico e a basse emissioni di carbonio. La Commissione invita il settore delle TIC a definire entro il 2010 metodologie comuni per misurare il consumo di energia e le emissioni di carbonio. In questo modo dovrebbero essere disponibili dati più affidabili per fissare entro il 2011 obiettivi settoriali ambiziosi in materia di efficienza energetica e riduzione delle emissioni, che già dal 2015 dovrebbero sostituire quelli precedentemente fissati dalla UE per il 2020.  Destinata agli Stati membri della UE e al settore delle TIC, la raccomandazione odierna della Commissione mira a sbloccare il potenziale di efficienza energetica incrementando le iniziative di partenariato pubblico-privato come quelle avviate di recente dalla Commissione per l’edilizia ad elevata efficienza energetica e le automobili verdi (   IP/09/1116   ), ma anche mediante partenariati tra l’industria delle TIC e settori strategici definiti. In particolare i settori dell’edilizia, dei trasporti e della logistica sono considerati settori economici fondamentali in cui le potenzialità in materia di efficienza energetica mediante l’utilizzo delle TIC sono ancora largamente inutilizzate.  La Commissione ha inoltre invitato i paesi dell’UE a utilizzare soluzioni basate sulle TIC per migliorare l’efficienza energetica. Le reti intelligenti e i sistemi di misurazione intelligente possono migliorare l’efficienza e il controllo della produzione di energia oltre alla distribuzione e al consumo. Gli Stati membri dell’UE dispongono fino alla fine del 2010 per definire specifiche comuni per i sistemi di misurazione intelligenti al fine di garantire ai consumatori informazioni migliori e aiutarli a gestire il loro consumo di energia. Grazie a contatori intelligenti nelle loro case, ad esempio, i consumatori potrebbero ridurre fino del 10% il loro consumo di energia.  Entro il 2012 al più tardi dovrebbe essere definito un calendario per l’introduzione dei contatori intelligenti nelle case degli europei.  Di seguito sono indicati altri esempi del potenziale ecologico delle TIC quali figurano nel testo adottato oggi dalla Commissione: se si sostituisse solo il 20% dei viaggi d'affari delle imprese europee con riunioni in videoconferenza si potrebbero risparmiare oltre 22 milioni di tonnellate di CO 2 all'anno. Inoltre la diffusione capillare delle reti a banda larga, che facilitano l’uso di servizi e applicazioni pubblici online, consentirebbe di ridurre di almeno l’1-2% il consumo di energia a livello mondiale entro il 2020. La raccomandazione odierna esorta le amministrazioni pubbliche degli Stati membri dell’UE – a livello nazionale, regionale e locale – a utilizzare meglio gli strumenti TIC per la simulazione e la modellizzazione energetica anche nel percorso di formazione dei professionisti di settori quali l’edilizia, i trasporti e la logistica. Le amministrazioni pubbliche possono inoltre dare impulso all’adozione di tecnologie più efficienti sotto il profilo energetico inserendo questo aspetto nei programmi degli appalti pubblici.  La raccomandazione è il risultato di una   consultazione pubblica   conclusa nel settembre 2009 che ha confermato la necessità che il settore delle TIC adotti un approccio coordinato per migliorare la propria efficienza energetica e ambientale e che assuma un impegno comune per conseguire gli obiettivi fissati. Contesto  Il 10 gennaio 2007 la Commissione ha adottato un pacchetto su energia e cambiamenti climatici, approvato dal Parlamento europeo e dai leader della UE durante il Consiglio europeo di primavera del 2007, che puntava a ridurre il consumo energetico primario complessivo e le emissioni di gas serra del 20% entro il 2020 rispetto ai livelli del 1990, incrementando al contempo del 20% la quota di energie rinnovabili, sempre entro il 2020 (   IP/07/29   ). Il 13 maggio 2008 la Commissione europea ha annunciato che intendeva promuovere il ruolo delle TIC per conseguire tali obiettivi migliorando l’efficienza energetica in tutti i settori dell’economia (   IP/08/733   ). Nel dicembre 2008 l’UE ha reiterato il proprio impegno a conseguire gli obiettivi citati, sottolineando l’urgenza di migliorare l’efficienza energetica (   IP/08/1998   ). Nel marzo 2009 la Commissione ha adottato una   comunicazione sull’uso delle tecnologie dell’informazione e della comunicazione per agevolare la transizione verso un’economia efficiente sotto il profilo energetico e a basse emissioni di carbonio   indicando le TIC come uno dei principali strumenti per contribuire alla riduzione generale delle emissioni di carbonio (   IP/09/393   ).  Nel suo discorso sull’Europa digitale (   SPEECH/ 09/336   ) la commissaria Reding ha sottolineato l’importante potenziale “verde” delle TIC, affermando:  “ Sono fortemente convinta che l’Europa digitale non possa ignorare le sue potenzialità ecologiche, che a loro volta possono dischiudere nuove opportunità imprenditoriali per le imprese europee delle TIC ”. La raccomandazione in parola è consultabile al seguente indirizzo:    http://ec.europa.eu/information_society/activities/sustainable_growth/energy_efficiency/index_en.htm     Allegato    Greenhouse gas emissions in CO   2       equivalents (excluding carbon sinks) compared with Kyoto Protocol targets for 2008–12                       MEMBER STATE                  1990    Kyoto Protocol base year 1)   2007   Change 2006–2007   Change 2006–2007   Change 1990-2007   Change base year–2007   Targets 2008–12 under Kyoto Protocol and "EU burden sharing"     (million tonnes)   (million tonnes)   (million tonnes)   (million tonnes)   (%)   (%)   (%)   (%)         Austria   79,0   79,0   88,0   -3,6   -3,9%   11,3%   11,3%   -13,0%     Belgium   143,2   145,7   131,3   -5,3   -3,9%   -8,3%   -9,9%   -7,5%     Denmark   69,1   69,3   66,6   -4,4   -6,2%   -3,5%   -3,9%   -21,0%     Finland   70,9   71,0   78,3   -1,6   -2,0%   10,6%   10,3%   0,0%     France   562,6   563,9   531,1   -10,6   -2,0%   -5,6%   -5,8%   0,0%     Germany   1215,2   1232,4   956,1   -23,9   -2,4%   -21,3%   -22,4%   -21,0%     Greece   105,6   107,0   131,9   3,8   2,9%   24,9%   23,2%   25,0%     Ireland   55,4   55,6   69,2   -0,5   -0,7%   25,0%   24,5%   13,0%     Italy   516,3   516,9   552,8   -10,2   -1,8%   7,1%   6,9%   -6,5%     Luxembourg   13,1   13,2   12,9   -0,39   -2,9%   -1,6%   -1,9%   -28,0%     Netherlands   212,0   213,0   207,5   -1,0   -0,5%   -2,1%   -2,6%   -6,0%     Portugal   59,3   60,1   81,8   -2,9   -3,4%   38,1%   36,1%   27,0%     Spain   288,1   289,8   442,3   9,3   2,1%   53,5%   52,6%   15,0%     Sweden   71,9   72,2   65,4   -1,5   -2,2%   -9,1%   -9,3%   4,0%     United Kingdom   771,1   776,3   636,7   -11,2   -1,7%   -17,4%   -18,0%   -12,5%     EU-15   4232,9   4265,5   4052,0   -64,0   -1,6%   -4,3%   -5,0%   -8,0%     Bulgaria   117,7   132,6   75,5   4,2   5,9%   -35,8%   -43,0%   -8,0%     Cyprus   5,5   5,5   10,1   0,2   1,6%   85,3%   Not applicable   Not applicable     Czech Republic   194,7   194,2   150,8   1,7   1,2%   -22,5%   -22,4%   -8,0%     Estonia   41,9   42,6   22,0   2,8   14,8%   -47,5%   -48,3%   -8,0%     Hungary   99,2   115,4   75,9   -2,9   -3,7%   -23,5%   -34,2%   -6,0%     Latvia   26,7   25,9   12,1   0,4   3,5%   -54,7%   -53,4%   -8,0%     Lithuania   49,1   49,4   24,7   1,9   8,1%   -49,6%   -49,9%   -8,0%     Malta   2,0   2,0   3,0   0,07   2,3%   45,7%   Not applicable   Not applicable     Poland   459,5   563,4   398,9   -0,4   -0,1%   -13,2%   -29,2%   -6,0%     Romania   243,0   278,2   152,3   -1,6   -1,0%   -37,3%   -45,3%   -8,0%     Slovakia   73,3   72,1   47,0   -2,0   -4,1%   -35,9%   -34,8%   -8,0%     Slovenia   18,6   20,4   20,7   0,2   0,7%   11,6%   1,8%   -8,0%     EU-27   5564,0   5759,8   5045,1   -59,4   -1,2%   -9,3%   -12.5%   Not applicable      Source: European Environment Agency  Voluntary ICT Sector commitments to targets and deadlines for CO 2 and Greenhouse Gas emissions (GHG), and energy efficiency/consumption           Companies   Target reduction %   Baseline *   Target date   Comment     Alcatel–Lucent   10   2007   2010    CO 2 emissions of facilities     Advanced Micro Devices Inc   33   2006   2012   GHG emissions per manufacturing index     Bell Canada   15   Not given   2012   GHG emissions     British Tele- Communications Plc   80   1996   2020    CO 2 emissions per unit of contribution to GDP     Cisco Systems   25   2007   2012   GHG emissions     Dell   Additional 15   Not given   2012   Operational carbon intensity     Deutsche Telekom AG   20   2006   2020    CO 2 emissions     Ericsson   15 - 20   2006   2008   Energy efficiency     France Telecom   20   2006   2020    CO 2 emissions     Hewlett-Packard   16 - 40   2005   2010-2011   Energy consumption and GHG emissions for operations and products     IBM   7   2005   2012   GHG emissions     Intel   20 30   2007 2004   2012 2010   Carbon footprint GHG emissions per production unit     Motorola   6   2000   2010    CO 2 emissions     Nokia   6   2006   2012   Energy consumption of offices and sites     Nokia Siemens Networks   20 - 49   2007   2009-2010   Energy consumption of products     Sun Microsystems Inc.   20   2007   2015   GHG emissions     Telecom Italia   30 % increase   2007   2008   Eco-efficiency indicator     Vodafone Plc   50   2006/2007   2020    CO 2 emissions     European Union (all sectors)   20 20   1990 Projected energy use in 2020   2020 2020    CO 2 emissions Energy savings/ efficiency     * The baseline is the year in relation to which the reduction/improvement target is set.  Source : SMART 2020: 'Enabling the low carbon economy in the information age' (company commitments), Appendix 4, p.75  A report by The Climate Group on behalf of the Global eSustainability Initiative (GeSI), GeSI [www.gesi.org] is an international strategic partnership of ICT companies and industry associations and EPA Climate Change Leaders Partnership website:   http://www.epa.gov/climateleaders/partners/index.html
IP/ 09/1501   Bruxelles, 9 ottobre2009  Settore lattiero-caseario: ultimissime proposte della Commissione a sostegno dei produttori di latte Fedele ai suoi continui sforzi per stabilizzare il mercato del latte, la Commissione europea ha proposto oggi l'introduzione di due modifiche alla normativa che disciplina il settore lattiero-caseario. Innanzitutto – come annunciava il mese scorso la Commissaria all'agricoltura e allo sviluppo rurale Mariann Fischer Boel – si propone che il settore lattiero-caseario sia in futuro tutelato da una clausola di emergenza, che già esiste in altri settori agricoli, clausola che consentirebbe una reazione più rapida in caso di turbativa del mercato. In secondo luogo, per gli anni di quota 2009/2010 e 2010/2011, le modifiche apportate al funzionamento dei regimi di riscatto delle quote da parte degli Stati membri garantiranno che le quote riscattate, conservate nella riserva nazionale, non siano più considerate come facenti parte della quota nazionale al momento di decidere se si debba riscuotere un prelievo supplementare sulle eccedenze. Se viene imposto il prelievo supplementare, la parte corrispondente alla quota riscattata può essere utilizzata dagli Stati membri per ristrutturare il settore. Queste proposte saranno discusse dal Consiglio dei ministri UE dell'agricoltura il prossimo 19 ottobre. Nelle prossime settimane, la Commissione adotterà formalmente un pacchetto di modifiche alla normativa sugli aiuti di Stato per consentire agli Stati membri di versare entro il 2010 aiuti fino a 15 000 EUR per produttore sotto forma di aiuti nazionali. "Queste proposte costituiscono un'ulteriore riprova del nostro impegno ad aiutare i produttori lattieri ad emergere dalla difficile situazione che attraversa attualmente il mercato", ha dichiarato la Commissaria Mariann Fischer Boel. "Il pacchetto di misure che abbiamo già adottato sta producendo effetti positivi e le odierne proposte contribuiranno a risolvere a lungo termine i problemi del settore. La settimana ventura si terrà anche la prima riunione del gruppo ad alto livello sul futuro a lungo termine del settore lattiero-caseario. Inoltre, il 19 del corrente mese i ministri voteranno sul nostro progetto di prolungare il periodo d'intervento". Recenti sviluppi del mercato lattiero-caseario I dati più recenti mostrano una ripresa dei prezzi non solo per tutti i prodotti lattiero-caseari ma anche per il latte crudo franco azienda. Il prezzo medio del latte nei mesi di luglio/agosto è valutato attorno ai 25-26 centesimi/litro e, stando alle recenti informazioni provenienti dai più importanti trasformatori europei, un ulteriore aumento di 1-2 centesimi dovrebbe registrarsi per le consegne di settembre/ottobre. I prezzi a pronti del latte sono in netta crescita a partire da giugno. I prezzi dei prodotti ammissibili all'intervento (burro e latte scremato in polvere) sono aumentati del 7-9% in tre mesi e si attestano attualmente ben al di sopra del livello d'intervento. Misure adottate in precedenza La Commissione prevede di spendere quest'anno fino a 600 milioni di euro per misure a sostegno del mercato. La proposta della Commissione di prolungare il periodo di intervento sarà votata dal Consiglio il 19 ottobre. Quest'anno Il 70% dei pagamenti diretti potrà essere versato sei settimane prima del solito (fin dal 16 ottobre). Nell'ambito della riforma PAC 2003, altri 5 miliardi di euro all'anno sono stati aggiunti ai pagamenti diretti a favore dei produttori lattieri per compensare le riduzioni dei prezzi d'intervento. Nel contesto della "Valutazione dello stato di salute della PAC" e del piano di ripresa economica, sono stati sbloccati 4,2 miliardi di euro per rispondere alle "nuove sfide", tra cui la ristrutturazione del settore lattiero-caseario. Questi fondi vengono ad aggiungersi a quelli già disponibili nel settore dello sviluppo rurale. La Commissione ha anche rafforzato il programma di distribuzione di latte nelle scuole, ampliando la gamma di prodotti e la fascia di età dei beneficiari, ed ha avviato una nuova campagna di promozione dei prodotti lattiero-caseari. Attualmente la Commissione ha in cantiere una relazione sulla filiera di approvvigionamento del settore lattiero-caseario, intesa a far luce sul suo funzionamento e ad accertare se vi siano problemi di concorrenza. La relazione sarà pubblicata entro la fine dell'anno e discussa dal gruppo ad alto livello. Per ulteriori informazioni:    http://ec.europa.eu/agriculture/markets/milk/index_en.htm
IP/09/1519 Bruxelles, 14 ottobre 2009 Il processo di allargamento dell'UE: un anno di progressi nei Balcani occidentali e in Turchia Oggi la Commissione ha adottato la sua strategia annuale sull'allargamento dell'UE. La comunicazione evidenzia i progressi verso l'integrazione europea compiuti nell'ultimo anno dai Balcani occidentali e dalla Turchia malgrado la crisi economica che ha colpito l'intero pianeta e individua le sfide principali che questi paesi dovranno affrontare nei mesi e negli anni a venire. In considerazione dei progressi compiuti, la Commissione ha deciso di raccomandare l'apertura di negoziati con l'ex Repubblica iugoslava di Macedonia. Nel 2010 la liberalizzazione dei visti nei Balcani occidentali progredirà in misura considerevole, segnando un decisivo passo avanti per la regione. Nel 2009 ricorre il 20° anniversario della caduta del muro di Berlino e il 5° anniversario dell'allargamento dell'UE all'Europa centrale e orientale. La prospettiva di aderire all'UE costituisce tuttora un forte incentivo ad attuare le riforme politiche ed economiche e consolida la pace e la stabilità. È nell'interesse strategico dell'Unione che questo processo non perda mordente, nel rispetto dei principi e delle condizioni convenuti. L'attuale processo di allargamento dell'UE si svolge nell'ambito di una recessione grave e generalizzata, che ha colpito sia l'Unione sia i paesi interessati dall'allargamento. Le vertenze bilaterali non devono ostacolare il processo di adesione e devono essere risolte dalle parti interessate.  L'ex Repubblica iugoslava di Macedonia ha compiuto notevoli progressi e ha ampiamente realizzato le priorità fondamentali del partenariato di adesione.  Ritenendo che il paese soddisfi in misura sufficiente i criteri politici stabiliti dal Consiglio europeo di Copenaghen del 1993 e nell'ambito del processo di stabilizzazione e di associazione, la Commissione ha pertanto deciso di raccomandare l'apertura di negoziati di adesione.  Nel presentare il pacchetto sull'allargamento, il commissario per l'allargamento Olli Rehn ha dichiarato: "La strategia di allargamento che presentiamo oggi dimostra il nostro impegno nei confronti del futuro europeo dei Balcani occidentali e della Turchia. In questo difficile contesto di crisi economica, le domande di adesione dell'Albania e del Montenegro sottolineano il costante potere di attrazione dell'Unione e il nostro ruolo nel promuovere stabilità, sicurezza e prosperità. La candidatura dell'Islanda conferisce una nuova dimensione al nostro programma di allargamento." L'esenzione dall'obbligo di visto per i cittadini dell'ex Repubblica iugoslava di Macedonia, del Montenegro e della Serbia, che entrerà in vigore all'inizio del 2010, porterà loro vantaggi tangibili. Entro la metà del 2010 la Commissione presenterà proposte per l'Albania e per la Bosnia-Erzegovina, purché questi paesi rispettino le condizioni stabilite. Riguardo alla Turchia, il commissario Rehn ha inoltre dichiarato: "La Turchia ha rinnovato il suo impegno a favore delle riforme politiche. I progressi dei suoi negoziati di adesione dipendono da questo impegno, specie per quanto riguarda il consolidamento delle libertà fondamentali e dello Stato di diritto. Ci rallegriamo delle recenti consultazioni su un'importante iniziativa curda, da cui mi auguro scaturiranno azioni concrete a favore dei diritti di tutti i turchi." "Considero incoraggianti i passi storici che la Turchia e l'Armenia hanno appena compiuto per normalizzare le loro relazioni e mi auguro che questo processo porti appena possibile a una normalizzazione totale." La Croazia ha registrato buoni progressi in termini di conformità con i parametri stabiliti nei negoziati di adesione e i negoziati sono formalmente ripresi dopo l'accordo politico tra Slovenia e Croazia sulla gestione della questione frontaliera. La Croazia deve portare avanti il programma di riforme, in particolare per quanto riguarda il riordino del sistema giudiziario e della pubblica amministrazione, la lotta alla corruzione e alla criminalità organizzata e i diritti delle minoranze. Se la Croazia soddisferà in tempo tutti i parametri restanti, i negoziati di adesione potrebbero concludersi l'anno prossimo. Il Montenegro ha chiesto di aderire all'UE nel dicembre 2008 e la Commissione sta preparando un parere, come richiesto dal Consiglio. Le elezioni politiche hanno rispettato quasi tutti gli standard internazionali. Il rafforzamento della capacità amministrativa e il consolidamento dello Stato di diritto rimangono obiettivi prioritari. L'Albania ha chiesto di aderire all'UE in aprile. La Commissione è pronta a elaborare il suo parere non appena il Consiglio glielo chiederà. Le elezioni politiche hanno rispettato la maggior parte degli standard internazionali. Il consolidamento dello Stato di diritto e il buon funzionamento delle istituzioni statali rimangono obiettivi prioritari. La Bosnia-Erzegovina deve urgentemente accelerare le riforme fondamentali. Per il futuro europeo del paese è necessario che i dirigenti adottino una strategia condivisa sulla direzione globale del paese e manifestino la volontà politica di rispettare i requisiti per l'integrazione europea e le condizioni stabilite per la chiusura dell'OHR. La Serbia ha dimostrato il suo impegno ad avvicinarsi all'UE costituendo un track record di applicazione delle disposizioni dell'accordo interinale con l'UE e intraprendendo riforme fondamentali. Vista la costante cooperazione con l'ICTY, la Commissione ritiene che l'accordo interinale debba ora essere applicato dall'UE. La Serbia deve dimostrare un atteggiamento più costruttivo riguardo alle questioni inerenti al Kosovo.  In Kosovo   1   , la stabilità si è mantenuta, ma rimane fragile. La missione UE per lo Stato di diritto EULEX è stata estesa a tutto il paese ed è pienamente operativa. Il Kosovo deve tuttavia affrontare notevoli sfide, anche per quanto riguarda la garanzia dello Stato di diritto, la lotta contro la corruzione e la criminalità organizzata, il rafforzamento della capacità amministrativa e la protezione dei serbi e delle altre minoranze. In un documento separato, la Commissione propone di avvicinare all'UE i cittadini kosovari, anche tramite un dialogo sui visti nella prospettiva di un'eventuale liberalizzazione del regime dei visti quando saranno state intraprese le riforme necessarie e risulteranno soddisfatte le condizioni fissate.  La Commissione propone altresì di estendere il regime commerciale preferenziale ("misure commerciali autonome") attualmente applicato al Kosovo e, quando il Kosovo si sarà conformato alle condizioni previste, proporrà direttive di negoziato per un accordo commerciale.    1 :   Ai sensi dell'UNSCR 1244/99.
IP/09/ 1521  Bruxelles, 14 ottobre 2009 Latte: nella sua prima riunione, il gruppo di alto livello esamina i rapporti contrattuali e il potere di contrattazione nel settore lattiero-caseario  Il gruppo di esperti di alto livello, riunitosi per la prima volta a Bruxelles il martedì 13 ottobre, ha tenuto un dibattito costruttivo sui rapporti contrattuali e sul potere di contrattazione nel settore lattiero-caseario. Il gruppo di alto livello è stato istituito dalla Commissione europea con l'incarico di analizzare le prospettive a medio e lungo termine del mercato lattiero, in particolare in previsione della progressiva abolizione delle quote latte, destinate a scomparire nell'aprile 2015. In parallelo ai lavori del gruppo, la Commissione sta introducendo misure volte a stabilizzare il mercato del latte a breve termine. Il gruppo di alto livello, composto di alti funzionari in rappresentanza degli Stati membri, è presieduto dal Direttore generale per l'Agricoltura e lo Sviluppo rurale della Commissione, Jean-Luc Demarty. Il gruppo ha previsto di riunirsi una volta al mese e di pubblicare una relazione conclusiva entro fine giugno 2010.   In questa prima riunione, il gruppo ha iniziato a discutere sulla prima serie di questioni all'ordine del giorno, incentrate sul tema “rapporti contrattuali e potere di contrattazione”. Il dibattito iniziale ha preso spunto dai seguenti quesiti:    1) È necessario un contratto formale tra i produttori di latte e gli acquirenti/trasformatori per regolare l'offerta di latte crudo?   Un simile contratto contribuirebbe a ridurre la volatilità? Dovrebbe essere obbligatorio per tutte le consegne o lasciato alla discrezione delle parti?  2) Quali dovrebbero essere gli elementi costitutivi di tale contratto?  Il prezzo? Come può essere negoziato liberamente dalle parti nel rispetto della parità di trattamento per transazioni simili? La quantità: deve essere prefissata? Che disposizioni prendere in caso di consegne in eccesso o in difetto? La durata: qual è il termine più adatto? Si dovrebbe prefissare un periodo minimo obbligatorio?  3) Come andrebbero trattate le violazioni del contratto?   In base al diritto contrattuale privato o mediante un 'azione esecutiva diretta dello Stato membro?    4) Come si può rafforzare il potere di contrattazione de gli agricoltori?   Che ruolo potrebbero avere in questo contesto le organizzazioni di produttori? Lavori futuri  Le prossime riunioni del gruppo di alto livello si terranno il 10 novembre e l '8 dicembre e saranno ancora dedicate a questa prima serie di questioni. Le riunioni successive saranno programmate con cadenza mensile.   Sin dalla riunione di novembre si svolgeranno consultazioni con i portatori d'interesse, tra cui organizzazioni di produttori e di trasformatori, autorità nazionali competenti per la concorrenza, docenti e ricercatori, consumatori e operatori della distribuzione. Nella riunione di gennaio verranno prese in considerazione esperienze di paesi terzi.  Si prevede di organizzare un convegno nel marzo del 2010, preceduto da una consultazione pubblica su Internet, la quale prenderà avvio nel gennaio del 2010. Per ulteriori informazioni:    http://ec.europa.eu/agriculture/markets/milk/index_en.htm
IP/ 09/1523   Bruxelles, 15 ottobre 2009  L'UE e la Corea del Sud danno il via a un accordo di libero scambio  Catherine Ashton , Commissario UE responsabile per il commercio, e Kim Jong-hoon, ministro al Commercio della Corea, hanno dato oggi il via a un accordo di libero scambio che è il più importante mai negoziato tra l'Unione europea e un paese terzo. L'accordo, che dovrebbe portare a un aumento degli scambi per un valore stimato di ben 19 miliardi di euro, rimuoverà in pratica tutti gli ostacoli tariffari tra le due economie nonché diversi ostacoli non tariffari. L'accordo creerà un nuovo accesso al mercato nel settore dei servizi e degli investimenti. Esso fa inoltre compiere importanti passi avanti in ambiti come quello della proprietà intellettuale, dei pubblici appalti, della politica di concorrenza e degli scambi e dello sviluppo sostenibile. Questo accordo di libero scambio sta a segnalare un notevole approfondimento della relazione UE-Corea del Sud che si traduce anche in un nuovo accordo quadro.   Prendendo la parola dopo il varo dell'accordo a Bruxelles, il Commissario Ashton ha affermato: "Per l'UE questo accordo, che instaura profondi legami economici con un'altra economia sviluppata, è il primo accordo di libero scambio raggiunto nel XXI secolo. Esso aprirà nuove opportunità di mercato per le imprese europee del settore dei servizi, di quello manifatturiero e dell'agricoltura. Questo accordo è particolarmente importante nell'attuale temperie economica in quanto contribuisce a contrastare il deterioramento dell'economia e a creare nuovi posti di lavoro."  Uno dei principali vantaggi che rappresenta l'accordo per l'Unione europea consiste nella rapida eliminazione di dazi per un valore di 1,6 miliardi di euro che gravavano su quanti esportavano verso la Corea. L'accordo affronta anche importanti ostacoli non tariffari comprese le regolamentazioni e le norme nelle industrie d'interesse europeo come quella automobilistica, farmaceutica e dell'elettronica di consumo. I settori dei servizi quali le telecomunicazioni, il settore ambientale, i servizi legali, finanziari e i trasporti marittimi dovrebbero trarre i principali benefici in quanto la Corea si è impegnata in modo sostanziale a liberalizzar li.   L'avvio dell'accordo di libero scambio comporta che, a conclusione dei negoziati, si produca un testo giuridico stabile che la Commissione europea presenterà formalmente agli Stati membri dell'UE all'inizio del 2010. In seguito alla firma dell'accordo da parte della presidenza dell'UE e della Commissione esso sarà sottoposto al Parlamento europeo per approvazione. L'accordo dovrebbe entrare in vigore nel secondo semestre del 2010. Contesto  Gli scambi commerciali di beni tra l'UE e la Corea hanno registrato nel 2008 un volume di circa 65 miliardi di euro. L'UE presenta attualmente un deficit commerciale con la Corea per quanto concerne gli scambi di merci, anche se dai dati tendenziali si evince che il mercato coreano offre importanti potenzialità di crescita. Ad esempio, le vendite di automobili dell'UE in Corea tra il 2005 e il 2008 sono aumentate del 78% in termini unitari (39% in valore). Pe r quanto concerne i prodotti chimici, i prodotti farmaceutici, le parti per automobili, le macchine industriali, le calzature, le apparecchiature mediche, i metalli non ferrosi, il ferro e l'acciaio, i pellami e le pellicce, il legname, la ceramica e il vetro l'UE registra un consistente attivo commerciale. Analogamente, per quanto concerne i prodotti agricoli la Corea rappresenta uno dei più importanti mercati d'esportazione al mondo per gli agricoltori dell'UE, registrando vendite annue che superano il miliardo di euro. Sul lato dei servizi l'UE registra un avanzo della bilancia commerciale con la Corea pari a 3,3 miliardi di euro: nel 2007 le esportazioni raggiungevano il volume di 7,2 miliardi di euro e le importazioni quello di 3,9 miliardi di euro.   Per ulteriori informazioni sull'accordo di libero scambio si rinvia al   MEMO/09/452
IP/09/ 1524  Bruxelles, 15 ottobre 2009 Giornata mondiale dell’alimentazione 2009: l'UE a capo della lotta internazionale contro la fame  La giornata mondiale dell’ alimentazione 2009, in programma il 16 ottobre, è caratterizzata da un sempre più fermo impegno dell’UE a migliorare l’accesso ai generi alimentari in tutto il mondo. Grazie agli oltre 2 miliardi di euro promessi in occasione del vertice del G8 dell'Aquila, che si aggiungono al miliardo di euro dello strumento alimentare, l’Unione europea apporta il maggiore contributo alla sicurezza alimentare mondiale.  "La giornata mondiale dell’alimentazione deve servire per rammentare a ciascuno di noi che dobbiamo fare tutto il possibile per evitare che oltre un miliardo di persone patisca la fame. Per cogliere tale sfida, lo strumento alimentare dell’UE, dotato di un miliardo di euro, sta ottenendo risultati rapidi e concreti distribuendo ai piccoli agricoltori dei paesi in via di sviluppo le sementi e i fertilizzanti necessari per incrementare la produzione agricola. Faremo tesoro dell’esperienza maturata con l’attuazione dello strumento alimentare per garantire che il nuovo impegno assunto al vertice del G8 dell’Aquila sia altrettanto efficace per combattere la fame nel mondo", ha dichiarato Karel De Gucht, commissario europeo per lo sviluppo e gli aiuti umanitari.  Sono più di miliardo le persone malnutrite nel mondo, pari al 15 % - o un sesto – dell’intera umanità. Tale cifra è in aumento a causa della crisi alimentare e finanziaria. L’insicurezza alimentare rappresenta pertanto una minaccia concreta al conseguimento di tutti gli obiettivi di sviluppo del millennio, che prevedono l’eliminazione della povertà estrema entro il 2015.  L’UE ha posto la sicurezza alimentare, l’agricoltura e lo sviluppo rurale al centro dell’assistenza prestata ai paesi in via di sviluppo, fornendo loro un forte e rapido sostegno per fronteggiare la crescente fame nel mondo. L’impegno assunto quest’anno nell’ambito dell’iniziativa dell’Aquila sulla sicurezza alimentare globale ne è un esempio tangibile. I 2,7 miliardi di euro forniti dall’UE nel quadro di tale iniziativa la collocano al primo posto tra i donatori. Il fatto che già l’85 % del miliardo di euro dello strumento alimentare sia stato erogato dimostra che l’UE resta fermamente impegnata a migliorare le condizioni di vita delle persone più povere del mondo e che essa mantiene le promesse fatte.   Si valuta che dal suo varo , nel dicembre dello scorso anno, lo strumento alimentare di un miliardo di euro abbia raggiunto oltre 33 milioni di persone grazie ai suoi progetti iniziali in corso – e i risultati cominciano a farsi vedere. Nello Zimbabwe, ad esempio, sono state distribuite 26 000 tonnellate di sementi e fertilizzanti a 176 000 agricoltori vulnerabili – pari al 10 - 15 % degli agricoltori comunali del paese. Questa iniziativa congiunta UE-FAO (Organizzazione delle Nazioni Unite per l’alimentazione e l’agricoltura) è in grado di raddoppiare la produzione alimentare tradizionale.   In Bangladesh, grazie a un programma congiunto con il Programma alimentare mondiale (PAM), 43 000 persone in più dispongono ormai dell’accesso ad opportunità di pesca ed altre 60 000 vivono in zone protette dall’intrusione di acqua salmastra.   Copertura mediatica :   I mezzi di comunicazione sono invitati a partecipare a una sessione informativa delle parti interessate organizzata da Koos Richelle, direttore generale dell’Ufficio di cooperazione EuropeAid.  Oggetto : "L’esperienza dello strumento alimentare: un effettivo partenariato mondiale e una reazione tempestiva", giovedì 15 ottobre, dalle 13 alle 14, presso l’Info Point External Cooperation, Rue de la Loi 43, pianterreno, Bruxelles.  Info rmazioni e iscrizione:     http://ec.europa.eu/europeaid/infopoint/conferences/2009/10-15_foodfacility_en.htm     Contesto :   In seguito a una crisi provocata dall’impennata dei prezzi alimentari nei paesi in via di sviluppo , nel dicembre 2008 l’UE ha approvato lo strumento alimentare di un miliardo di euro per reagire tempestivamente alle esigenze di tali paesi.  Il piano globale di attuazione dello strumento alimentare contiene l’elenco dei 50 paesi beneficiari che riceveranno e stanno ricevendo assistenza nell’arco di tre anni. Nell’aprile 2009 erano già stati stanziati 707 milioni di euro. In uno spirito di partenariato ed efficienza, la Commissione europea aumenta gradualmente e sostiene il quadro del dialogo politico esistente, gli investimenti a favore della produzione alimentare e le reti di sicurezza predisposte da organizzazioni specializzate nel settore dell’alimentazione. Il sostegno viene quindi fornito attraverso organizzazioni internazionali, organizzazioni regionali e governi nazionali; inoltre, in seguito a un invito a presentare proposte dell’importo di 200 milioni di euro (previsto per la fine del 2009), alcune attività saranno realizzate da interlocutori non statali, organismi degli Stati membri ed altre parti ammissibili.  Per ulteriori informazioni su lle politiche e sulle strategie della CE in materia di sicurezza alimentare si rinvia a :    http://ec.europa.eu/europeaid/how/finance/food-facility_en.htm       http://ec.europa.eu/europeaid/what/food-security/index_en.htm
IP/ 09/1525   Bruxelles, 15 ottobre 2009   Latte: applicazione a cinque Stati membri di prelievi per un valore di 99 milioni di euro a causa del superamento delle quote latte   L'importo dei prelievi imposti ad alcuni Stati membri che nel corso della campagna 2008/2009 hanno superato le rispettive quote latte risulta leggermente superiore a 99 milioni di euro, secondo calcoli provvisori della Commissione europea basati sulle dichiarazioni annuali degli Stati in questione. L'anno scorso tale importo è stato complessivamente di 340 milioni di euro. Cinque Stati membri (Austria, Cipro, Italia, Lussemburgo e Paesi Bassi) hanno superato le rispettive quote di consegna. Nel complesso, ciò rappresenta un'eccedenza di 348 400 tonnellate, che comporta un prelievo di 97 milioni di euro. La percentuale di superamento della quota per le consegne è stata dell'1,5% per l'Italia, dell'1,4% per i Paesi Bassi e dell'1,2% per l'Austria. Quanto alle quote per le vendite dirette ai consumatori, l'Italia e i Paesi Bassi hanno dichiarato eccedenze complessive di 7 500 tonnellate, che comportano un prelievo sulle vendite dirette pari a 2,1 milioni di euro. Durante la campagna 2008-2009 (da aprile 2008 a marzo 2009), la produzione complessiva di latte nell'UE è stata di 4,2 punti percentuali inferiore alla quota.  Questo il commento della commissaria all'Agricoltura e allo Sviluppo rurale Mariann Fischer Boel: "Nonostante l'aumento delle quote nel 2008/2009, la produzione è rimasta in pratica invariata rispetto all'anno scorso. Tuttavia, i prezzi sono risultati assai più bassi. Con una produzione di oltre 4 punti percentuali inferiore alla quota, è chiaro che l'esiguità dei prezzi franco azienda di produzione nel corso degli ultimi mesi non è determinata dalla progressiva eliminazione del sistema delle quote."  Per la campagna lattiera 2008/2009 (aprile 2008 – marzo 2009), la quota complessiva in termini di consegne alle latterie è stata di 143,0 milioni di tonnellate. Questa quota è suddivisa in 935 000 quote individuali per l'insieme dell'Unione europea (UE-27). C'é anche un'altra quota di 3,4 milioni di tonnellate per le vendite dirette ai consumatori, divisa in 405 000 quote individuali.  Nel 2008/2009 l'importo totale del prelievo da versare è notevolmente inferiore a quello del 2007/2008 (-71%).  In effetti nella maggior parte degli Stati membri le consegne sono leggermente diminuite o non hanno registrato alcun cambiamento, mentre la quota è aumentata di 3 400 000 tonnellate (+2,4%) come previsto dalla decisione del Consiglio del marzo 2008 e dalla riforma 2003 della PAC.   In 22 Stati membri dell'UE-27 i produttori non dovranno pagare alcun prelievo sulle consegne, in quanto non sono state superate le quote nazionali. In realtà, in 13 paesi le consegne sono state come minimo del 5% inferiori alla quota (Regno Unito, Slovacchia, Finlandia, Estonia, Lettonia, Grecia, Ungheria, Svezia, Slovenia, Bulgaria, Lituania, Malta e Romania).  In termini assoluti di quota non utilizzata, spiccano il Regno Unito e la Francia che non hanno raggiunto i quantitativi previsti rispettivamente di 1 456 440 e 1 192 628 tonnellate. La quota inutilizzata è pari a 5,73 milioni di tonnellate nei 22 Stati membri che non hanno esaurito i rispettivi quantitativi. Ne consegue che, tenendo conto delle eccedenze negli altri cinque Stati membri, le consegne complessive di latte nell'UE-27 sono state in realtà inferiori di 5,38 milioni di tonnellate alla quota complessivamente disponibile. Come funziona il sistema  Il latte vaccino è commercializzato nell'Unione europea sulla base di quote. Ogni Stato membro ha due quote, una per le consegne alle latterie e l'altra per le vendite dirette ai consumatori.  In ciascuno Stato membro tali quantitativi vengono ripartiti tra i produttori (quote individuali). Se la produzione supera la quota nazionale, i produttori dello Stato membro interessato che hanno contribuito al superamento devono pagare un prelievo. Tale prelievo è versato dai produttori di latte vaccino sull'insieme dei quantitativi di latte, o equivalente latte, che superano la quota commercializzati nel corso di un periodo di dodici mesi che va dal 1° aprile al 31 marzo. Anteriormente al 1° settembre di ogni anno, gli Stati membri devono trasmettere alla Commissione una relazione sull'applicazione del regime delle quote latte durante il periodo precedente. Questa relazione deve essere presentata sotto forma di questionario debitamente compilato con tutti i dati necessari per calcolare il prelievo. Il tasso del prelievo è di 27,83 EUR/100 kg di eccedenza.  Allegato 1: dati provvisori del 2008/2009   Allegato 2: dati del 2007/2008  Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED
IP/09/ 1530  Bruxelles, 15 ottobre 2009 Politica marittima integrata dell’UE – priorità per la prossima Commissione  La Commissione europea ha presentato oggi una relazione sui progressi della Politica marittima integrata dell’UE (PMI) negli ultimi due anni , che traccia le linee per i suoi sviluppi futuri. Inoltre la Commissione ha formulato proposte concrete su due aspetti problemi della PMI – l’integrazione transettoriale e transnazionale della sorveglianza marittima e la dimensione internazionale della politica marittima europea. Insieme, questi tre documenti forniscono prove incontrovertibili di come la PMI può sbloccare il potenziale economico di ampie zone marittime e costiere d’Europa, aumentando la sicurezza dei loro mari con una nuova governance semplificata e sfruttando le sinergie presenti in tutto l'arco delle politiche connesse al settore marittimo.  Il Presidente della Commissione José Manuel Barroso ha dichiarato: “Il primo lancio di una politica marittima integrata tanto ambiziosa rappresenta un risultato di spicco dell’attuale Commissione e costituisce anche una sfida per la prossima Commissione. La politica marittima è un elemento indispensabile per l'attuazione di una politica sostenibile in materia di cambiamenti climatici e di politica energetica. Credo che quanto sinora realizzato ci consenta di compiere i prossimi passi con fiducia e con forza. Voglio, ad esempio, che le autostrade del mare diventino realtà. Per uno sviluppo responsabile e utile degli oceani e dei mari dobbiamo sviluppare la pianificazione dello spazio marittimo, la sorveglianza marittima integrata transfrontaliera e transnazionale e realizzare una rete di osservazione e di dati dell’ambiente marittimo."   Joe Borg, commissario europeo responsabile degli Affari marittimi e della pesca, ha dichiarato: “Sebbene la Politica Marittima Integrata sia una politica europea molto recente, essa ha già permesso di cambiare il modo in cui l’Europa si raffronta con il suo patrimonio marittimo e ha posto le questioni marittime in primo piano nell’agenda europea. Il suo eccellente avvio deve spingerci a progetti ancora più grandi e più audaci in futuro. Deve incoraggiarci a continuare a spingere i limiti quando si tratta di adottare azioni concertate per il bene del nostro ambiente marittimo, per l’economia e la sicurezza marittima.” Progressi nella Politica Marittima Integrata  La relazione sui progressi della PMI analizza i suoi risultati in due anni e fissa anche sei orientamenti politici strategici per il futuro:     Integrazione della governance marittima: le istituzioni dell’UE, gli Stati membri e le regioni costiere hanno una responsabilità particolare nel garantire l’integrazione della politica marittima a monte e l'adozione di una visione coerente e comune degli affari marittimi, contrastando ulteriormente la tendenza prevalente di una concezione della politica in forma isolata e settoriale.   Realizzazione di strutture efficaci per la collaborazione transfrontaliera e per la consultazione delle parti interessate per utilizzare tutte le sinergie derivanti dalle politiche settoriali che hanno impatto sui mari.    Sviluppo di strumenti politici trasversali: in particolare pianificazione dello spazio marittimo, conoscenze e dati marittimi coordinati e sorveglianza marittima integrata.    Definizione dei limiti delle attività marittime per garantire la sostenibilità: nell’ambito della direttiva quadro sulla strategia per l'ambiente marino, questa delimitazione garantirà che non siano permesse attività marittime senza una valutazione effettiva del loro impatto cumulativo sull'ambiente marittimo.     Sviluppo di strategie dei bacini marini regionali: le priorità e gli strumenti di elaborazione delle politiche per gli affari marittimi devono essere adattati al particolare contesto geofisico, economico e politico dei grandi bacini marini europei.    Sviluppo della dimensione internazionale della Politica Marittima Integrata: il ruolo guida dell’UE negli affari marittimi mondiali, compreso il cambiamento climatico e la preservazione della biodiversità marina, rafforzeranno enormemente la posizione dell'UE nelle relazioni multilaterali e bilaterali.     Rinnovata attenzione alla crescita economica sostenibile, all’occupazione e all’innovazione: l'UE deve avere una agenda per gli affari economici e marittimi coerente e coordinata, che comprenda la promozione del trasporto marittimo intraeuropeo, lo sviluppo degli investimenti nelle navi battenti bandiera europea e nella cantieristica navale, che stimoli gli investimenti in navi non inquinanti e colleghi ulteriormente le politiche sull'energia e sul cambiamento climatico dell'UE alla politica marittima, assicurando che nella discussione sulla coesione territoriale la politica marittima e le aree costiere vengano esaurientemente prese in considerazione.   Nel 2010 sarà pubblicato un documento politico che preciserà questi sei orientamenti strategici. Sorveglianza marittima Per permettere l'integrazione nel settore della sorveglianza marittima, la Commissione ha fissato principi guida che aiutano gli Stati membri a stabilire un ambiente comune di scambio di informazioni per le loro numerose autorità di sorveglianza. E’ una pratica ancora corrente negli Stati membri che ogni autorità di settore che controlla e sorveglia le azioni in mare raccolga dati operativi indipendentemente dalle altre autorità coinvolte. Se questi dati venissero condivisi, le attività di sorveglianza sarebbero più efficienti e più vantaggiose in termini di costi. Tuttavia la condivisione dei dati e l'interoperabilità dei sistemi di sorveglianza pongono taluni problemi tecnologici, legali e di sicurezza. La proposta della Commissione identifica questi problemi e propone altresì le relative soluzioni.  Anche impiegando al meglio i sistemi esistenti, le diverse comunità degli utenti - dal controllo delle frontiere alla pesca, dal trasporto marittimo alla lotta all'immigrazione irregolare, dalle dogane alla difesa nazionale – potranno ottenere e migliorare il quadro marittimo complessivo che stimolerà e potenzierà la rispettiva efficacia operativa. Tra le altre iniziative considerate, stanno per essere lanciati due progetti pilota per testare in pratica l'integrazione della sorveglianza marittima - uno nel Mar Mediterraneo e nei suoi approcci atlantici e l'altro in un bacino marino dell’Europa del nord. Dimensione internazionale  La Commissione ha pubblicato anche un documento strategico che espone le modalità per garantire che l’UE eserciti un’influenza più forte nella scena internazionale sulle questioni marittime al fine di potenziare la governance globale degli oceani e dei mari. Ciò rappresenterebbe la migliore garanzia per la salvaguardia degli interessi economici, ecologici e sociali dell’UE nella sfera marittima. La Commissione evidenzia numerosi settori che richiedono chiaramente soluzioni a livello internazionale, come la protezione della biodiversità marina, anche in alto mare, il cambiamento climatico, la sicurezza marittima, la protezione marittima, la promozione di condizioni di lavoro decenti a bordo e la ricerca marina. Inoltre passa in rassegna gli strumenti disponibili a livello internazionale, regionale, di vicinato e bilaterale per adempiere la sua strategia e le azioni prioritarie che intende intraprendere per contribuire alla governance marittima sostenibile a livello mondiale. Per ulteriori informazioni:    si veda anche :   http://ec.europa.eu/maritimeaffairs/subpage_mpa_en.html      Relazione sui progressi compiuti:   MEMO/09/455      Integrazione della sorveglianza marittima:   MEMO/09/454      Dimensione internazione della PMI   MEMO/09/453
IP/ 09/1534  Bruxelles, 16 ottobre 2009 La Commissione europea sollecita pareri su opportunità e sfide per il cinema digitale  La Commissione europea ha lanciato oggi una consultazione pubblica fra i professionisti dall’industria audiovisiva dell’UE volta a raccogliere pareri sulle modalità più adeguate per cogliere le opportunità ed affrontare le sfide della “rivoluzione digitale” nel settore cinematografico dell’UE. Il cinema digitale può diminuire i costi della distribuzione dei film e renderla più flessibile, consentendo a un maggior numero di film europei di viaggiare. “Passare al digitale” tuttavia richiede investimenti considerevoli. Un terzo delle sale cinematografiche europee potrebbe infatti rischiare la chiusura a causa del costo elevato delle attrezzature digitali, a meno che non si sviluppino al più presto nuovi modelli commerciali e regimi sostenibili di aiuti pubblici. I suggerimenti provenienti dai professionisti del cinema e del settore audiovisivo, nonché dalle agenzie cinematografiche nazionali e dalle altre parti interessate nel corso della consultazione di due mesi, avviata oggi dalla Commissione, saranno ripresi all’inizio dell’anno prossimo in una comunicazione che esporrà la politica della Commissione in materia di cinema digitale.   “ La rivoluzione digitale sta avvenendo adesso e il cinema europeo dev’essere pronto ad accoglierla!” ha dichiarato Viviane Reding, commissario UE per la società dell’informazione e i media. “La convergenza tra il contenuto tradizionale e la tecnologia digitale modifica in profondità il modo in cui i film vengono prodotti, distribuiti e guardati. Tale sviluppo tecnologico può creare nuove opportunità commerciali, nuovi posti di lavoro e nuovi servizi per i consumatori se predisponiamo il quadro adatto a stimolare questo processo. La Commissione intende quindi consultare tutte le parti interessate per conoscere le loro esperienze, bisogni e aspettative in materia di digitalizzazione, che è fondamentale per il futuro del cinema europeo.”  Il commissario alla concorrenza Neellie Kroes ha osservato: "Da tempo era necessario un dibattito pubblico sull'incidenza del cinema digitale in Europa. Occorreranno investimenti ingenti e gli aiuti di Stato potrebbero svolgere un ruolo a sostegno della digitalizzazione. Abbiamo bisogno quindi di comprendere appieno le dinamiche del settore al fine di garantire che il passaggio al digitale andrà a vantaggio degli operatori del ramo cinematografico e, in ultima analisi, dei consumatori". Le tecnologie digitali sono sempre più usate dai produttori cinematografici. Le nuove telecamere e i nuovi formati agevolano la produzione dei film. Altri strumenti digitali vengono usati per ottenere effetti speciali stupefacenti e per film a 3D. La distribuzione di una copia digitale di un film può costare dieci volte meno della copia tradizionale di 35 mm; il cinema digitale potrebbe quindi agevolare la visione dei film europei da parte del pubblico del mondo intero. Tuttavia per molte sale cinematografiche in Europa dotarsi di attrezzature per schermo digitale può essere troppo caro; infatti circa il 31% dei cinema europei è costituito da sale a schermo unico e soltanto il 10% dei cinematografi dispone di multisale.  Con la consultazione lanciata oggi la Commissione europea desidera capire come il cinema digitale inciderebbe sul settore filmografico europeo ed in particolare sui 30 000 schermi delle sale cinematografiche europee. La Commissione invita i professionisti della proiezione di film nell’UE, i distributori, le agenzie cinematografiche nazionali e le organizzazioni cinematografiche pubbliche e private a scambiarsi le loro opinioni.  Gli Stati Uniti sono attualmente i primi nel settore del cinema digitale. Un “master” digitale è già disponibile per il 90% dei nuovi film statunitensi, mentre in Francia (il maggior produttore di film dell’UE) meno della metà dei nuovi film sono disponibili in digitale. Inoltre gli Stati Uniti hanno sviluppato il modello VPF (Virtual Print Fee, contributo alle spese di copia virtuale ) in cui dei terzi raccolgono parte dei fondi risparmiati dai distributori cinematografici che possono poi essere utilizzati per finanziare le attrezzature digitali. In Europa soltanto 2 428 schermi sono stati finora riconvertiti per la proiezione digitale. In tutto il mondo, su un totale di circa 110 000 schermi, sono stati dotati di tecnologia digitale circa 12 000 schermi. Si ritiene che entro il 2012 circa il 20% delle sale cinematografiche di tutto il mondo saranno riconvertite.  I governi nazionali stanno esaminando la possibiltà di sovvenzionare il passaggio al cinema digitale. L'Italia ha già notificato un regime di aiuti di Stato per il quale è attualmente in corso una consultazione (   IP/09/1181   ). Altri paesi (fra cui Francia, Germania e Norvegia) stanno attualmente progettando o ultimando la messa a punto dei loro regimi nazionali di aiuto, ma la maggior parte dei cinema d’essai (che proiettano film europei indipendenti, quali quelli dei membri della rete   Europa Cinemas   sostenuta dal programma MEDIA) non dispongono per ora di finanziamenti, né pubblici, né privati che li aiutino a passare al digitale.  Oltre alle domande rivolte ai professionisti europei della pellicola e del cinema, la Commissione oggi ha anche pubblicato un ’analisi sul cinema digitale ed ha illustrato la propria politica in materia, ivi compresa la questione degli aiuti di Stato. Le analisi e le risposte ottenute con la consultazione pubblica  che continuerà fino al 16 dicembre 2009 consentiranno alla Commissione di ultimare nel 2010 una comunicazione relativa alle opportunità e alle sfide per cinema europeo nell’era digitale. Antefatti   L   ’attuale consultazione pubblica nasce dalle discussioni di un gruppo di esperti istituito dalla Commissione nella primavera del 2008 al fine di esaminare se la diversità dei cinema europei fosse minacciata e come affrontare la necessità di modelli commerciali alternativi.  In Europa l’attuale programma MEDIA 2007 finanzierà l’industria audiovisiva europea nel periodo 2007-2013 con 755 milioni di euro, volti a sostenere i professionisti europei del cinema ad accedere alla formazione e a sviluppare, distribuire e promuovere il loro lavoro in tutta Europa  (    IP/07/169    ).     Il programma MEDIA è stato continuamente adattato dal 1991 con la finalità di sostenere l   ’industria audiovisiva europea. Più recentemente sono state integrate nel programma le nuove tecnologie, dalla formazione fino alla proiezione. Uno degli indirizzi di formazione sostenuti dal programma MEDIA è dedicato alle tecnologie digitali, sia nell’ambito della produzione che della distribuzione o della proiezione. Sono anche stati varati vari progetti pilota, da anni sono ammissibili agli aiuti i costi per la distribuzione digitale dei film europei e con Europa Cinemas si è istituito un regime di sostegno specifico per la proiezione digitale di film europei. Link verso il documento di base di consultazione pubblica:   http://ec.europa.eu/information_society/media/overview/consultations/index_en.htm      MEDIA 2007 Decision   :    http://ec.europa.eu/information_society/media/overview/2007/index_en.htm
IP/ 09/1538   Bruxelles, 16 ottobre 2009   Pesca : proposta della Commissione in merito ai totali ammissibili di catture per il 2010   La Commissione europea propone oggi i nuovi livelli dei totali ammissibili di catture (TAC) e dello sforzo di pesca per gli stock ittici di cui i pescherecci comunitari possono disporre principalmente nell'Oceano Atlantico e nel Mare del Nord. La proposta si basa su pareri scientifici relativi ai quantitativi di pesce che possono essere catturati in maniera tale da preservare le risorse alieutiche in modo sostenibile. La Commissione ha anche discusso con i rappresentanti degli Stati membri e del settore della pesca i metodi di lavoro e, in molti casi, ha tenuto conto del loro parere limitando le riduzioni ad un massimo del 15% rispetto allo scorso anno.  Lo stato di diversi stock ittici nelle acque europee è migliorato a partire dal 2005 ma il recupero è stato lento. Se è vero che nel 2005 i contingenti di pesca relativi a 32 dei 34 stock ittici valutati sono stati superati, è anche vero che quest'anno si sono constatati superamenti soltanto per 30 dei 35 stock valutati (cfr.   figura n. 1   ). Parallelamente, il numero di attività di pesca per le quali gli esperti hanno raccomandato una chiusura è sceso da 24 a 17 (cfr.   figura n. 2   ). Si ignora invece in quale stato si trovino circa 57 stock ittici sia per mancanza di dati trasmessi dai pescherecci sia a causa di una scarsa rilevazione. I progressi compiuti per portare tutti gli stock ittici europei a livelli sostenibili sono stati tuttavia lenti. Le flotte non sono riuscite ad adeguarsi rapidamente ai pareri scientifici. Va detto inoltre che, in alcuni casi, nel corso degli ultimi anni i TAC si sono purtroppo collocati a livelli superiori a quelli che potrebbero definirsi sostenibili.  Commentando la proposta , Joe Borg, commissario responsabile per la pesca, ha dichiarato: "Abbiamo fatto il possibile per elaborare proposte valide, fattibili e sensate. Abbiamo consultato i rappresentanti del settore e prestato orecchio alle loro preoccupazioni. So che numerosi professionisti del settore della pesca auspicano uno sfruttamento sostenibile degli stock ittici. Ciò è senz'altro nell'intesse del settore della pesca e della società nel suo insieme.  La proposta di quest'anno è nettamente più corta di quelle degli anni precedenti perché le misure tecniche temporanee relative al fermo di pesca, alle dimensioni delle maglie ed alla diminuzione del volume di rigetti in mare fanno parte di una serie distinta di proposte. D'ora in avanti, le proposte relative alle "possibilità di pesca" conterranno soltanto i TAC, i livelli dei contingenti e dello sforzo di pesca nonché le misure indissolubilmente legate all'utilizzo dei contingenti e dello sforzo di pesca.  Protezione del merluzzo :  La Commissione continua a nutrire seri timori per la protezione dello stock di merluzzo. Nel Mare del Nord, nella Manica orientale e nello Skagerrak, infatti, nonostante i tentativi di migliorare la protezione del merluzzo, messi in atto già dal 2002, si è registrato un peggioramento della situazione nel 2008, anno in cui fu catturato un volume di pesci maggiore di quello registrato in qualsiasi anno dal 1999 in poi. Per di più, dal 2005 a questa parte, lo stock di merluzzi non annovera più un numero sufficiente di esemplari più vecchi ed in età riproduttiva ed anche il novellame vi scarseggia (cfr.   figura n. 3   ).  Le chiusure in tempo reale della pesca ed i programmi intesi ad evitare la cattura del merluzzo si sono rivelati insufficienti per proteggere lo stock ed hanno scarse conseguenze sui metodi di pesca. Per migliorare la situazione sarà necessario rafforzare vieppiù l'impegno sul fronte della conservazione e mettere in atto il piano di ricostituzione del merluzzo adottato nell'autunno dello scorso anno. Ciò si tradurrà nella fissazione di livelli inferiori per lo sforzo di pesca e, pertanto, in una minore pressione sullo stock di merluzzo. I TAC saranno adattati per ciascuna regione in funzione delle quantità di merluzzo rimaste in mare.  TAC sempre maggiori per poche specie:   La buona notizia è che alcuni stock, che sono stati oggetto di piani di gestione a lungo termine, iniziano a mostrare i benefici di una migliore gestione, basata sul lungo termine. Dopo l'aumento del 7% dei TAC dello scorso anno, un altro piccolo aumento è stato possibile quest'anno per la sogliola del Mare del Nord. È stato possibile anche ottenere un aumento del 2% per un altro stock soggetto ad un piano di gestione a lungo temine – quello della sogliola del golfo di Biscaglia. Quanto all'aringa nella zona ad ovest della Scozia, è stato proposto un aumento del 12% nell'ambito del piano di gestione.  Riduzioni dei TAC per migliorare la sostenibilità di numerosi stock:  La Commissione ha proposto anche una riduzione delle catture di numerosi stock per tutelare le specie più vulnerabili ed assicurare la sostenibilità delle attività di pesca:    c ome convenuto lo scorso anno, i TAC per lo spinarolo sono stati ridotti del 90% e possono essere utilizzati unicamente per le catture accessorie;      si sono rivelate necessarie riduzioni significative dei TAC per l'eglefino nelle acque occidentali della Scozia, per la sogliola della Manica orientale e per lo scampo delle acque irlandesi;     riduzioni del 25% sono state proposte per gli stock vulnerabili di rana pescatrice, di nasello nel Mare d'Irlanda e nelle acque ad ovest della Scozia, di molva azzurra, di sogliola nel Mare d'Irlanda e di aringa nelle acque a nord e ad ovest dell'Irlanda;    r iduzioni del 15% o meno sono state proposte per altri 50 stock.     Queste riduzioni vanno nella direzione indicata dai pareri scientifici ma sono state moderate per attenuare l e difficoltà a breve termine dei settori delle catture. Detto ciò, è chiaro che la scomparsa del pesce segna la fine per i pescatori. Così, queste misure, certamente difficili da accettare, sono indispensabili se vogliamo riportare gli stock ittici a livelli accettabili.   La pro posta di quest'anno non contiene cifre per gli stock gestiti congiuntamente con la Norvegia, l'Islanda, la Russia, le isole Faroe od altri paesi terzi perché le parti non sono ancora giunte ad un accordo su tali risorse.   L'impegno della Commissione a favore di una diminuzione del volume dei rigetti resta intatto, ma anche i pescatori hanno un ruolo da svolgere; essi devono infatti praticare una pesca responsabile rientrando in porto allorché il proprio contingente è esaurito, utilizzando attrezzi di pesca selettivi ed evitando di pescare nei banchi di novellame. La Commissione ha iniziato ad elaborare proposte al riguardo.  In base alla proposta che viene loro presentata, i ministri della pesca degli Stati membri si pronunceranno sui livelli dei TAC per il 2010 in occasione del vertice del 14 e 15 dicembre.  Per ulteriori informazioni :    http://ec.europa.eu/fisheries/press_corner/press_releases/2009/com09_54_en.htm      Carta delle zone di pesca del CIEM   Tabella indicante i TAC attuali e le proposte della Commissione per il 2010   Grafici:       figura 1: tendenza dello sfruttamento eccessivo in diversi stock ittici     f igura 2: numero di stock per i quali gli esperti raccomandano lo stop alla pesca     f igura 3: merluzzo nel Mare del Nord, nella Manica orientale e nello Skagerrak.     Vedere anche   MEMO/09/458
IP/09/ 1545  Bruxelles, 20 ottobre 2009  L’UE è pronta per la banda larga senza fili sulle frequenze GSM   La pubblicazione in data odierna, sulla Gazzetta ufficiale dell’Unione europea, di nuove misure che consentono ai telefoni 3G l’utilizzo delle frequenze GSM apre la strada a una nuova generazione di servizi mobili in Europa. Viene dato in tal modo seguito all’accordo raggiunto nel mese di luglio (   IP/09/1192   ) dal Parlamento europeo e dal Consiglio dei ministri al fine di modernizzare la normativa europea (la direttiva GSM) sull’uso dello spettro radio necessario per i servizi mobili. Le nuove misure dell’UE favoriranno una maggiore concorrenza sul mercato europeo delle telecomunicazioni e agevoleranno gli operatori nella fornitura di servizi paneuropei più rapidi, come l’internet mobile, accanto ai servizi GSM attualmente disponibili. Esse favoriranno inoltre l’introduzione di servizi a banda larga senza fili, uno dei motori della ripresa economica dell’UE.  “ In un periodo di recessione economica, il settore europeo della telefonia mobile ha ricevuto oggi un chiaro segnale che indica il risoluto sostegno da parte dei responsabili delle politiche. La nuova normativa europea pubblicata oggi consente di riorganizzare lo spettro radio nella banda GSM per nuovi servizi mobili e di aumentare la concorrenza e offre al settore la possibilità di risparmiare fino a 1,6 miliardi di euro in costi di investimento ”, ha dichiarato Viviane Reding, commissario europeo responsabile delle telecomunicazioni.  “   Con decisioni di questo tipo, l’Europa provvede a conservare un vantaggio competitivo nel settore dei servizi senza fili.   ”    Le nuove norme comunitarie rientrano tra gli sforzi compiuti dalla Commissione europea per offrire maggiori opportunità di spettro alle comunicazioni senza fili. Le misure pubblicate oggi aprono la banda di frequenze GSM a dispositivi più avanzati di comunicazione senza fili. Una nuova decisione e una direttiva che modernizza la   direttiva GSM del 1987   sono state pubblicate nella Gazzetta ufficiale dell’UE, divenendo in tal modo parte del diritto comunitario, e devono ora essere applicate in tutti i 27 Stati membri dell’Unione.  Le nuove norme consentono inoltre di adattare più facilmente l’attribuzione delle frequenze radio nella banda dei 900 MHz per consentire anche l’applicazione delle nuove tecnologie a banda larga ad alta velocità di quarta generazione. Gli apparecchi attuali continueranno a funzionare senza problemi ma potranno altresì utilizzare nuove tecnologie per accedere a servizi a banda larga ad alta velocità.  Le norme riformate avranno un impatto economico positivo sul settore e promuoveranno l’adozione di nuovi servizi senza fili, grazie alla riduzione dei costi di rete derivanti dall’utilizzo di bande di frequenza più basse.  La nuova decisione della Commissione stabilisce i parametri tecnici che permettono la coesistenza dei sistemi GSM (telefoni cellulari di seconda generazione - 2G) e UMTS (telefoni di terza generazione - 3G - che aggiungono ai servizi telefonici normali l ’internet mobile ad alta velocità), attivi sulle frequenze GSM di 900 e 1800 MHz in linea con la direttiva. La decisione si basa sulla decisione europea relativa allo   spettro radio   , che istituisce un meccanismo per l’adozione di norme tecniche armonizzate in base alle proposte provenienti dagli esperti nazionali in materia di frequenze radio.  Le amministrazioni nazionali dispongono ora di sei mesi per recepire la direttiva e applicare la decisione in modo tale da rendere le bande di frequenza GSM pienamente disponibili per i telefoni di terza generazione. Al momento dell’apertura delle licenze GSM esistenti, le autorità di regolamentazione nazionali dovranno esaminare le condizioni di concorrenza tra gli operatori di telefonia mobile e prendere misure contro le eventuali distorsioni, conformemente alla normativa comunitaria in materia di telecomunicazioni. La decisione prevede inoltre la possibilità di introdurre modifiche che permettano di includere parametri tecnici d’uso per altri sistemi non GSM la cui compatibilità potrà essere verificata in una fase successiva.  Contesto  La direttiva GSM del 1987 riservava l’uso di una parte della banda di frequenza 900MHz alle tecnologie di accesso note sotto il nome di GSM (Global System for Mobile o originariamente Groupe Spécial Mobile), come ad esempio i telefoni cellulari. È stato tuttavia necessario aggiornarla per permette l’uso di questa banda dello spettro da parte delle tecnologie senza fili più avanzate di nuova generazione.   Nel novembre 2008 la Commissione europea ha proposto di condividere con altre tecnologie più avanzate le frequenze assegnate ai telefoni mobili, a partire dalla tecnologia mobile in banda larga di terza generazione (Universal Mobile Telecommunications System, UMTS). La proposta è stata approvata dal Parlamento europeo nel maggio 2009 con 578 voti (   MEMO/09/219   ) e dal Consiglio dei ministri nel luglio 2009  (   IP/09/1192   ). La direttiva aggiornata 2009/114/CE è stata firmata dai presidenti del Parlamento europeo e del Consiglio dei ministri nel mese di settembre e viene oggi pubblicata nella Gazzetta ufficiale dell’Unione europea insieme alla decisione della Commissione.  Nel suo discorso “L’Europa digitale: agire rapidamente per la ripresa economica” del 9 luglio scorso (   SPEECH/09/336   ), la commissaria europea alle telecomunicazioni, Viviane Reding, ha illustrato l’Agenda europea del digitale, che prevede, tra i primi interventi, il raggiungimento in tempi brevi dell’accordo sulla riforma della direttiva GSM. Le informazioni sulla politica della Commissione in materia di spettro radio sono disponibili al seguente indirizzo:    http     ://     ec     .     europa     .     eu     /     information     _     society     /     policy     /     ecomm     /     radio     _     spectrum     /     index     _     en     .     htm       Directive 2009/114/EC of 16 September 2009 amending Council Directive 87/372/EC       Decision 2009/766/EC of 16 October 2009       MEMO     /08/725
IP/09/1548
      Bruxelles, 20 ottobre 2009
      Concorrenza: la tavola rotonda online sulla musica organizzata dalla Commissione apre la strada a maggiori opportunità di musica
            online per i consumatori europei 
      I partecipanti al quarto incontro della tavola rotonda sulla distribuzione della musica online, presieduta il 19 ottobre 2009 dal
            Commissario europeo responsabile della concorrenza Neelie Kroes, hanno firmato una dichiarazione congiunta che delinea i principi
            generali su cui si baserà in futuro la distribuzione di musica online e che offriranno quindi ai consumatori europei un migliore
            accesso alla musica online. Alla riunione hanno partecipato Amazon, BEUC, EMI, iTunes, Nokia, PRS for Music, SACEM, STIM e Universal. Al termine della tavola rotonda alcuni partecipanti
            hanno annunciato provvedimenti e impegni concreti che dovrebbero offrire ai consumatori europei un migliore accesso alla musica
            online.
      Il Commissario Kroes ha affermato: “I consumatori europei auspicano e meritano migliori offerte di musica online. L’accordo sui
            principi generali, raggiunto oggi dalla tavola rotonda, rappresenta un concreto passo avanti in questa direzione. È la prima
            volta che protagonisti di diversi settori del mercato hanno convenuto una tabella di marcia comune. Mi rallegro inoltre per
            i provvedimenti concreti e per gli impegni che sono stati assunti, i quali dovrebbero migliorare la disponibilità di musica online per i consumatori”.
      Il Commissario Kroes ha aperto la riunione ricordando che si è riconosciuta la necessità di migliorare la concessione di licenze
            per l'uso della musica online: gli attuali meccanismi, troppo complessi e onerosi, impediscono infatti alle parti interessate
            di cogliere appieno i vantaggi dell’offerta digitale. Soluzioni più semplici e trasparenti espanderebbero il mercato e garantirebbero
            a un numero maggiore di consumatori europei nuove offerte online più innovative di musica, tutelando allo stesso tempo la
            diversità culturale e gli interessi degli autori.
      I partecipanti alla tavola rotonda hanno sottoscritto una dichiarazione congiunta in cui:si sono impegnati a cercare nuove piattaforme europee di licenza, che includano i repertori di diverse società di gestione collettiva incaricate della riscossione dei diritti
                  di autore. Queste piattaforme dovrebbero riunire nei loro cataloghi il più ampio repertorio possibile e dovrebbero essere
                  basate sulla cooperazione volontaria tra i titolari dei diritti;hanno convenuto che i gestori dei diritti collettivi dovrebbero rispettare determinati obiettivi di trasparenza e non discriminazione, per consentire
                  ad altri enti di fornire licenze multiterritoriali;hanno istituito un gruppo di lavoro per l’elaborazione di un quadro comune per individuare e scambiare informazioni sulla proprietà dei diritti, il che consentirà
                  agli utilizzatori commerciali di individuare più facilmente i relativi titolari dei diritti, garantendo i diritti necessari.Questi principi fondamentali, aperti a tutti gli operatori del settore, dovrebbero facilitare il sistema di concessione delle licenze
            musicali, facendo crescere il mercato e beneficiando i consumatori.
      A seguito della tavola rotonda:Apple ha definito incoraggianti i progressi compiuti verso la maggiore efficienza nella concessione delle licenze per la musica
                  online e si è detta ottimista sulla possibilità di rendere iTunes Store disponibile per i consumatori di più paesi europei
                  nel corso del prossimo anno.EMI ha annunciato che prevede di compiere un importante passo avanti nel sistema di concessione di licenze digitali in Europa, grazie ad imminenti
                  accordi non esclusivi con le società di gestione collettiva spagnola (SGAE) e francese (SACEM).Amazon ha sottolineato che si sta costantemente adoperando per fornire ai clienti una vasta gamma di prodotti a prezzi bassi sui propri
                  siti web europei: la società offre attualmente un servizio di consegna per tutte le categorie di prodotti fisici nei 27 Stati
                  membri dell’UE. La società ha ribadito che resterà fedele al proprio impegno di offrire la gamma più ampia di prodotti musicali
                  online ai suoi clienti. I principi comuni costituiscono una tappa importante per lo sviluppo del quadro europeo in materia di licenze, il quale faciliterà
                  la distribuzione online di musica digitale per i clienti di tutta l’Europa.In linea con i principi convenuti nella tavola rotonda, la SACEM ha deciso di cooperare attivamente con il maggior numero possibile di società europee di autori
                     al fine di creare un portale comune non esclusivo in grado di offrire il repertorio più ampio possibile per servizi online
                     su base paneuropea.Il commissario Kroes ha apprezzato il fatto che dalla tavola rotonda siano scaturiti provvedimenti concreti per migliorare l'accesso dei consumatori
            alla musica online. Sulla base dei principi concordati dai membri della tavola rotonda, sarà possibile compiere nuovi passi
            avanti. La Commissione è determinata a collaborare con il mercato al fine di garantire benefici concreti ai consumatori.
      La dichiarazione congiunta dei partecipanti alla tavola rotonda del 19 ottobre 2009 sui principi generali per la distribuzione online di musica può essere consultata
            al seguente indirizzo:
      http://ec.europa.eu/competition/sectors/media/joint_statement_1.pdf 
      La dichiarazione congiunta di EMI, PRS for Music, SACEM, STIM e Universal Music Group International riguardante il gruppo di lavoro per la creazione di
            un quadro comune per le informazioni in materia di proprietà dei diritti può essere consultata al seguente indirizzo:
      http://ec.europa.eu/competition/sectors/media/joint_statement_2.pdf 
      Contesto 
      La prima riunione della tavola rotonda sul commercio online (17 settembre 2008 – cfr. IP/08/1338), alla quale hanno partecipato EMI Music Publishing, Fiat, eBay, Apple/iTunes, Alcatel-Lucent, LVMH, Which? (associazione britannica dei consumatori), la
            SACEM (società di gestione collettiva francese per autori e compositori) e Mick Jagger, riguardava sia le merci che i servizi
            online, mentre la seconda (16 dicembre 2008) si è concentrata sulla distribuzione di musica online e ha riunito solo i partecipanti
            della tavola rotonda interessati a questo settore.  
      Al termine dei lavori è stata pubblicata la relazione della tavola rotonda sul commercio online riguardante le opportunità e le barriere per il commercio online, consultabile
            al seguente indirizzo:
      http://ec.europa.eu/competition/consultations/2009_online_commerce/roundtable_report_en.pdf 
      La relazione è stata sottoposta a una consultazione pubblica, in occasione della quale sono state espresse diverse osservazioni, consultabili al seguente indirizzo:
      http://ec.europa.eu/competition/consultations/2009_online_commerce/index.html
      La terza riunione (8 settembre 2009) è stata estesa ad altri soggetti interessati al settore musicale, come Amazon, Nokia, PRS for Music (società
            di gestione collettiva britannica), STIM (società di gestione collettiva svedese), Universal Music Publishing Group nonché
            ai rappresentanti dei consumatori europei (BEUC – Organizzazione europea dei consumatori).
IP/09/ 1552  Bruxelles, 21 ottobre 2009 Una procedura di asilo unica e più equa per uno status uniforme in tutta l'UE: si completa così il sistema di protezione internazionale Oggi la Commissione europea ha adottato le proposte di modifica di due strumenti legislativi del sistema comune europeo di asilo: la direttiva sulla qualifica e sullo status delle persone bisognose di protezione internazionale e la direttiva sulle procedure di asilo.  Queste modifiche fanno seguito alle proposte presentate dalla Commissione nel dicembre del 2008 e nel 2009 per attuare il programma dell'Aia e il piano strategico sull'asilo   1   : la direttiva sulle condizioni di accoglienza dei richiedenti asilo, il regolamento Dublino, il regolamento Eurodac, il regolamento sull'Ufficio europeo di sostegno per l'asilo e il programma comune di reinsediamento UE. Le misure previste offrono una maggiore protezione alle vittime di persecuzioni, come richiesto dal Consiglio europeo nel patto sull'immigrazione e l'asilo. Allo stesso tempo le proposte dovrebbero migliorare la coerenza degli strumenti di cui l'UE dispone in questo settore e semplificare e consolidare le norme di protezione sostanziali e procedurali in tutta l'Unione, prevenendo così le frodi e migliorando l'efficacia della procedura di asilo.   Il vicepresidente Jacques Barrot, Commissario responsabile del portafoglio Giustizia, libertà e sicurezza, ha dichiarato: " Oggi la Commissione porta a compimento il sistema comune europeo di asilo. Negli ultimi anni abbiamo realizzato notevoli progressi grazie all'attuazione di norme comuni, ma sussistono ancora grandi differenze tra gli Stati membri. Le nostre proposte segnano un importante passo verso norme di protezione più elevate, condizioni più eque e un sistema più coerente ed efficace". Direttiva qualifiche La proposta ha, in particolare, questi obiettivi:   chiarire alcuni concetti giuridici utilizzati per definire i motivi che giustificano la protezione, quali "soggetti che offrono protezione", "protezione all'interno del paese d'origine" o "appartenenza a un determinato gruppo sociale". Ad esempio, nell'esaminare una domanda si terrà maggiormente conto delle questioni di genere. Grazie a questi chiarimenti le autorità nazionali saranno in grado di applicare i criteri con più sicurezza e potranno distinguere più rapidamente tra chi ha effettivamente bisogno di protezione internazionale e chi no;   eliminare le differenze che non possono più ritenersi giustificate nel livello dei diritti concessi ai rifugiati e ai beneficiari di protezione sussidiaria. Le modifiche riguardano la durata dei permessi di soggiorno e l'accesso all'assistenza sociale, all'assistenza sanitaria e al mercato del lavoro;   rafforzare l'accesso effettivo ai diritti già riconosciuti dalla direttiva, tenendo conto dei problemi specifici di integrazione dei beneficiari di protezione internazionale. Questi ultimi non possono ad esempio chiedere alle autorità del proprio paese il rilascio di prove documentali dei loro titoli di studio o delle loro qualifiche professionali. Di conseguenza, la proposta cerca di aiutarli a superare queste difficoltà pratiche, agevolando il riconoscimento delle loro qualifiche e l'accesso alla formazione occupazionale e agli strumenti di integrazione.   Direttiva procedure La proposta ha, in particolare, questi obiettivi:   predisporre una procedura unica semplificando e razionalizzando le procedure di asilo e riducendo l'onere amministrativo a carico degli Stati membri;   facilitare l'accesso alle procedure di esame. Coloro che desiderano presentare domanda di protezione internazionale devono disporre delle informazioni necessarie e di consulenza adeguata fin dall'inizio della loro permanenza nel territorio. Le guardie di frontiera, le forze di polizia e le altre autorità che per prime entrano in contatto con le persone che chiedono protezione avranno un'idea più precisa di come procedere nei loro confronti;   rendere più efficace la procedura di esame delle domande. Una delle misure più importanti è l'introduzione di un termine generale di sei mesi per ultimare le procedure di primo grado. La proposta concede agli Stati membri un periodo di transizione di tre anni affinché possano adeguarsi a tale termine. Inoltre, la proposta semplifica e chiarisce concetti e meccanismi procedurali, tra i quali il concetto di "paese di origine sicuro", l'obbligo dei richiedenti asilo di collaborare con le autorità nazionali o le procedure accelerate. Le modifiche servono ad assicurare un accesso più rapido alla protezione per chi ne ha veramente bisogno;   migliorare la qualità delle decisioni in materia di asilo. La proposta rafforza le garanzie procedurali, in particolare per le persone vulnerabili, quali le vittime di tortura o i minori non accompagnati. Il personale che entra in contatto con i richiedenti asilo dovrà disporre delle competenze necessarie;   assicurare l'accesso dei richiedenti asilo a un ricorso effettivo in linea con gli obblighi imposti agli Stati membri dal diritto comunitario e internazionale. La proposta precisa che i giudici devono riesaminare in fatto e in diritto le decisioni di primo grado, e stabilisce norme chiare riguardo all'effetto sospensivo dei ricorsi. Le modifiche assicurano coerenza con gli sviluppi della giurisprudenza in materia di diritto alla difesa, principio della parità delle armi e diritto ad una tutela giurisdizionale effettiva.      http://www.ec.europa.eu/commission_barroso/barrot/welcome/default_it.htm      1 :   COM(2008) 360.
IP/ 09/1554   Bru xelles, 21 ottobre 2009   Consumatori: l'UE intende stabilire nuove norme di sicurezza per i prodotti per il sonno destinati a neonati e a bambini in tenera età   Gli Stati membri dell'UE hanno autorizzato oggi la definizione di nuove norme di sicurezza per gli articoli per il sonno destinati a bambini in tenera età – compresi i piumini, i sacchi-letto e i materassini – norme che dovrebbero contribuire a prevenire molti incidenti di cui rimangono vittima i bambini quando si trovano nel lettino. La votazione si è svolta a Bruxelles in seno al comitato per la sicurezza generale dei prodotti. Gli incidenti che si verificano nei lettini causano annualmente un numero maggiore di decessi infantili di quanti siano provocati da tutti gli altri prodotti per l'infanzia   1   . Stando alla banca dati europea sulle lesioni (European Injury Database) nell'UE si sono verificati, tra il 2005 e il 2007, 17 000 incidenti a danno di bambini da 0 a 4 anni che si trovavano nel lettino. Nonostante la frequenza di incidenti gravi e a volte fatali dovuti ai materassi per lettino, ai paracolpi per lettino, alle amache per bambini piccoli, ai piumini da letto per bambini e ai sacchi- nanna non vi sono attualmente norme di sicurezza europee per tali prodotti. Le nuove norme ridurranno il rischio di incidenti dovuti, ad esempio, al soffocamento causato da parti che si staccano, all'intrappolamento di un bambino dovuto a una concezione carente del materasso o all'asfissia causata da cordini o asole. Verranno inoltre introdotti altri requisiti necessari come quelli in materia di stabilità e di design al fine di ridurre il rischio di caduta e di lesioni dalle amache per bambini. La proposta di requisiti di sicurezza è ora soggetta a un periodo di scrutinio di tre mesi in seno al Parlamento europeo e al Consiglio e passerà quindi al collegio dei commissari per una decisione formale prima di essere inviata agli organismi europei di normazione.  Meglena Kuneva, commissario UE responsabile per i Consumatori, ha affermato: "Spetta ai genitori o a coloro che si occupano dei bambini giudicare come meglio gestire la sicurezza dei loro bambini. Tocca a noi però far sì che i genitori che scelgono questi prodotti non debbano poi preoccuparsi della loro sicurezza. Dobbiamo essere vigilanti nell'interesse dei nostri consumatori più vulnerabili. Le istruzioni devono essere estremamente chiare, i prodotti devono essere effettivamente quanto più sicuri possibile e devono superare tutti i necessari test di sicurezza." La situazione attuale:  Le norme in merito alle quali si è votato oggi sono parte di una più ampia strategia della Commissione e degli Stati membri volta ad aggiornare un'ampia gamma di norme di sicurezza relative ai prodotti per l'infanzia nell'UE. In tutto il mondo si sono raccolte ampie prove del fatto che i prodotti per l'infanzia sono all'origine di un numero estremamente elevato di incidenti e di lesioni nella prima infanzia. Ad esempio, nel 2007 negli Stati Uniti i centri di pronto soccorso hanno dovuto trattare circa 62 000 bambini di meno di cinque anni che avevano riportato lesioni a causa di prodotti per l'infanzia. Nel 2007-2008 la Commissione europea, previa consultazione degli Stati membri, ha condotto uno studio che ha identificato i prodotti per l'infanzia più pericolosi in relazione ai quali non vi sono norme di sicurezza o, se ve ne sono, non coprono tutti i rischi. I cinque prodotti che sono stati al centro della votazione odierna sono tra i prodotti identificati in questo studio.  I problemi legati ai prodotti per il sonno destinati ai bambini I principali rischi associati a questi prodotti sono i seguenti:  Materassi per lettino . Il rischio principale è dato dall'intrappolamento e dall'infiammabilità. Ad esempio, l'intrappolamento del neonato a causa di carenze nella progettazione del prodotto, come potrebbe essere un dimensionamento inappropriato – il materasso è troppo piccolo e lascia libere delle aperture in cui il bambino può rimanere intrappolato o soffocare. Un altro rischio lo si ha se il materasso non è conforme ai requisiti in materia di infiammabilità.  Sacchi-nanna per bambini e paracolpi per lettino. I rischi principali sono legati allo strangolamento, al soffocamento e all'asfissia a causa di cordini, asole, parti staccabili o imbottiture che diventano accessibili.  Piumini per bambini . Il rischio principale è legato al soffocamento e all'ipertermia. Se non vi sono adeguate informazioni di sicurezza questi prodotti possono essere la concausa del manifestarsi della sindrome della morte improvvisa del lattante (Sudden Infant Death Syndrome – SIDS) in seguito a surriscaldamento e asfissia.  Amache per bambini.  I rischi principali sono legati al soffocamento, all'intrappolamento e alle lesioni dovute a una concezione carente del prodotto – in particolare instabilità o difetti strutturali. Il contesto  Quotidianamente i neonati dormono in media 16 ore, mentre i bambini dai 3 ai 5 anni dormono circa 11-13 ore al giorno. Nel loro primo quinquennio di vita i neonati e i bambini in tenera età trascorrono almeno metà della giornata o anche più a contatto con prodotti per il sonno. Questi prodotti devono essere sicuri perché è proprio durante il sonno che i neonati e i bambini in tenera età sono spesso lasciati senza sorveglianza per periodi prolungati. Le proposte  Le nuove norme UE introdurranno nuovi requisiti di sicurezza volti a migliorare la sicurezza generale di questi prodotti. Ad esempio, i materassi per lettini dovranno essere concepiti in modo da ridurre al minimo i rischi di intrappolamento o di asfissia assicurando che non vi siano lacune tra i materassi e le basi del lettino e che i bambini nel lettino non possano sollevare facilmente il materasso. I sacchi-nanna per bambini, i piumini per bambini e i paracolpi per lettino non dovranno presentare cordini, asole, piccole parti staccabili o spigoli acuminati tali da poter causare strangolamento, soffocamento o altre lesioni.  Gli avvertimenti e le istruzioni per l'uso dovranno contenere messaggi chiari sugli eventuali rischi specifici correlati a ciascun prodotto e dovranno anche includere i requisiti in materia di igiene. Cfr.   MEMO/09/473   . I prossimi passi  La proposta della Commissione sarà esaminata dal Parlamento europeo e dal Consiglio (periodo di scrutinio di tre mesi) e passerà quindi al collegio dei commissari per una decisione formale. Verrà quindi affidato un mandato al CEN (comitato europeo di normazione) che inizierà a elaborare le nuove norme, processo che può richiedere fino a due anni. Lo studio:   http://ec.europa.eu/consumers/safety/projects/ongoing-projects_en.htm#project_results  .    1 :  Commissione USA per la sicurezza dei prodotti di consumo (US Consumer Product Safety Commission - CPSC), 2009
IP /09/1562   Bru xelles, 22 ottobre 2009  Ridurre la burocrazia: la Commissione mantiene le promesse e fa anche di più     Sulla base di una proposta della Commissione del 2007 l'Unione europea si è fissata l'obiettivo ambizioso di tagliare del 25% entro il 2012 i costi amministrativi che la normativa UE impone. La Commissione pubblica oggi una rassegna di come stanno andando i lavori e piani di riduzione settoriale relativi a 13 ambiti prioritari. Complessivamente le misure proposte dalla Commissione e in via di preparazione consentiranno alle imprese di risparmiare circa 40,4 miliardi di euro su un importo di 123,8 miliardi di euro di oneri burocratici derivanti da 72 testi legislativi UE e dalle misure di recepimento e attuazione negli Stati membri. Le misure di riduzione attuate dalla Commissione o da essa proposte e già adottate potrebbero portare a una riduzione di 7,6 miliardi di euro. Le misure proposte dalla Commissione e che attendono di essere adottate dal Parlamento europeo e dal Consiglio aggiungerebbero altri 30,7 miliardi di euro a tale importo. I lavori preparatori condotti in vista di un'ulteriore riduzione potrebbero sfociare nella presentazione di misure addizionali che comporterebbero ulteriori tagli per un valore di almeno 2,1 miliardi di euro. Spetta ora ai colegislatori assicurare che le imprese possano beneficiare sul terreno di queste iniziative.  José Manuel Barroso, Presidente della Commissione europea, ha affermato: "La Commissione sta realizzando appieno il suo ruolino di marcia in vista dell'obiettivo di ridurre gli oneri burocratici che gravano sulle imprese. Queste hanno già la possibilità di risparmiare annualmente 7,6 miliardi di euro. Questa cifra salirà a circa 40 miliardi di euro se gli Stati membri e il Parlamento europeo appoggeranno pienamente le nostre proposte. Ma il miglioramento della regolamentazione è un lavoro che non finisce mai. Non si tratta soltanto di modificare norme insoddisfacenti, ma di far funzionare meglio le norme valide, usando le nuove tecnologie e facendo leva sull'innovazione. Un ulteriore snellimento delle regolamentazioni europea e nazionali - senza però fare compromessi quando si tratta di proteggere i cittadini - sarà un aspetto chiave della strategia della prossima Commissione volta a promuovere un recupero economico sostenibile."  Günter Verheugen, Vicepresidente della Commissione e Commissario responsabile per imprese e industria, ha affermato: "Il pacchetto di oggi è il risultato di un impegno politico e di un duro lavoro volto a eliminare la burocrazia inutile. La Commissione ha fatto quanto in suo potere per raggiungere entro il 2012 l'obiettivo di riduzione del 25%. Invito il Parlamento europeo e gli Stati membri ad adottare tutte le rimanenti proposte da noi formulate al fine di farle entrare quanto prima in vigore a vantaggio dell'economia europea. Si tratta di un'iniziativa a costo zero che rappresenta però un aiuto pari a 30,7 miliardi di euro per le nostre imprese, soprattutto per le piccole e medie imprese (PMI)."  Il programma UE di riduzione degli oneri amministrativi prevede una riduzione complessiva pari a 40,4 miliardi di euro (33% dell'onere stimato). Esso entrerebbe in vigore se tutte le proposte della Commissione riscuotessero l'accordo del Consiglio e del Parlamento. Ciò vale in particolare per due importanti proposte avanzate all'inizio di quest'anno, una relativa all' IVA volta ad agevolare la fatturazione elettronica (per un valore di 18 miliardi di euro), l'altra relativa al diritto societario prevede l'esenzione delle microentità dal requisito legale di elaborare e pubblicare i conti annuali (per un valore di 7 miliardi di euro).  La misurazione di riferimento è ora terminata e ha confermato la scelta fatta dalla Commissione di concentrarsi su determinati ambiti prioritari. Questa misurazione ha anche confermato la vulnerabilità delle PMI agli oneri amministrativi. L'intervento delle parti interessate in seno al gruppo ad alto livello presieduto da E. Stoiber ha contribuito a valutare la fattibilità e a identificare la possibilità di ulteriori misure di riduzione che potrebbero rientrare in nuove iniziative di riduzione degli oneri amministrativi durante il mandato della prossima Commissione.  Inoltre tutti gli Stati membri hanno fissato ambiziosi obiettivi nazionali come concordato nel 2007.  La Commissione, per il tramite del suo sistema di valutazione d'impatto, continuerà ad assicurare che gli oneri introdotti con il varo di nuove politiche siano mantenuti al minimo indispensabile.  Il "Programma d'azione per la riduzione degli oneri amministrativi nell'Unione europea" è parte essenziale del programma della Commissione per una migliore regolamentazione. Obiettivo di questa strategia è promuovere la competitività, la crescita e l'occupazione. La riduzione dei costi per le formalità amministrative gravanti sulle imprese è anche in linea con lo Small Business Act (la normativa sulle piccole imprese) e con il suo principio "pensare prima in piccolo" oltre ad essere uno degli ambiti fondamentali d'intervento identificati nel piano europeo di ripresa economica.  L'annuncio odierno conferma che la riduzione degli oneri amministrativi è un work in progress con lo scopo di esercitare un impatto effettivo su tutti i settori dell'economia.  Contesto : È possibile reperire esempi nel   MEMO/09/474      Per ulteriori informazioni
IP/09/ 1563   Bruxelles, 22 ottobre 2009  La Commissione europea avvia una riflessione su un mercato unico del digitale per i contenuti creativi online  La Commissione europea ha pubblicato oggi un documento di riflessione sulla sfida costituita dalla creazione di un mercato unico del digitale a livello europeo per i contenuti creativi, come i libri, la musica, i film o i videogiochi. Secondo studi condotti dalla Commissione, un mercato realmente unico e senza frontiere per i contenuti creativi online consentirebbe di quadruplicare le entrate al dettaglio di tale settore produttivo, a condizione che le imprese e le autorità pubbliche adottino misure favorevoli al consumatore e chiare (cfr.  IP/07/95  ). L'offerta di contenuti digitali presenta pertanto notevoli opportunità per l'Europa, ma anche una serie di sfide. In primo luogo, la distribuzione digitale di prodotti e servizi culturali deve ancora superare ostacoli regolamentari e territoriali suscettibili di bloccare la creatività e l'innovazione. Inoltre, le pratiche di download illegale su vasta scala possono compromettere lo sviluppo di un mercato unico economicamente valido per i contenuti digitali ed è opportuno promuovere maggiormente le offerte transfrontaliere legali. In tale contesto, il documento di riflessione, redatto congiuntamente dai servizi dei commissari Reding e McCreevy, illustra le sfide attuali per tre categorie coinvolte - titolari dei diritti d'autore, consumatori e utenti commerciali – e invita tutte le parti interessate a partecipare a un ampio dibattito sulle possibili risposte a livello europeo. Le osservazioni vanno inviate entro il 5 gennaio 2010.  " I diritti d'autore e Internet costituiscono due motori efficaci per la creatività e l'innovazione a vantaggio di tutti gli Europei. Questi due elementi devono essere combinati nel nuovo progetto per un mercato unico del digitale competitivo e vivace. Il mercato unico del digitale può essere sviluppato soltanto con la collaborazione dei creatori di contenuti e della generazione nata con il digitale che costituisce una popolazione di consumatori interessati e innovativi " ha affermato Viviane Reding, commissario responsabile per la società dell'informazione e i media. "La mia principale priorità per i prossimi anni è di lavorare, in collaborazione con altri commissari, per l'attuazione di un quadro giuridico semplice e adeguato alle esigenze dei consumatori che permetta di rendere disponibili i contenuti digitali nell'ambito dell'UE e prevedere nel contempo una solida tutela del diritto d'autore e un'equa remunerazione dei creatori di contenuti."  " La protezione della proprietà intellettuale e industriale – diritti d'autore, brevetti, marchi o disegni – è al centro di un'economia basata sulla conoscenza ed è essenziale per migliorare la competitività dell'Europa. Si tratta di una riforma prioritaria che deve essere attuata sulla base di principi economici solidi, non solo di concetti giuridici, e essere incentrata su soluzioni che stimolano l'innovazione e gli investimenti nella vita reale " detto Charlie McCreevy, commissario UE responsabile del mercato interno.   La Commissione europea ha lanciato oggi un documento di riflessione su un mercato unico europeo del digitale e una consultazione pubblica con l 'invito a presentare idee originali allo scopo di rendere più vivace il mercato della distribuzione online dei contenuti creativi.  Nel documento si mette in evidenza l'importanza del diritto d'autore a sostegno della creatività nel patrimonio culturale europeo.  La Commissione ha sottolineato la necessità di norme specifiche a favore dei consumatori e della concorrenza per creare un autentico mercato unico dei contenuti creativi su internet.  A tal fine, essa ha indicato tre settori in cui occorre operare a livello legislativo per:    garantire che la creatività sia ricompensata, in modo che creatori e titolari dei diritti d'autore nonché il pluralismo culturale dell'Europa possano prosperare nel mondo digitale;    offrire ai consumatori mezzi legali, dai costi chiaramente definiti, per accedere tramite le reti digitali a una vasta gamma di contenuti in qualsiasi luogo e momento;    assicurare ai nuovi modelli aziendali e alle soluzioni innovative condizioni di concorrenza omogenee per la distribuzione dei contenuti creativi nell'UE.    In Europa, il settore culturale e creativo (che include il contenuto di pubblicazioni come libri, giornali e riviste, opere musicali e registrazioni sonore, film, video a richiesta e videogiochi) genera un volume d'affari di oltre 650 miliardi di euro all'anno, contribuisce per il 2,6% al PIL dell'UE e occupa oltre il 3% della forza lavoro dell'UE. I politici europei hanno pertanto la responsabilità di tutelare i diritti d'autore, segnatamente in un contesto economico e tecnologico in mutazione.   Nell'ambito del dibattito in corso sulle priorità concernenti un' agenda europea del digitale e per contribuire a discussioni simili attualmente condotte a livello nazionale, la Commissione desidera ora porre l'accento su soluzioni pratiche per incoraggiare nuovi modelli aziendali, promuovere le iniziative industriali e le soluzioni innovative nonché sull'eventuale necessità di armonizzare, aggiornare o rivedere la regolamentazione applicabile del mercato unico europeo. Contesto  In un discorso del 9 luglio, il commissario Reding ha esposto la propria visione per un 'ambiziosa agenda europea del digitale (   SPEECH/09/336   ). Il documento di riflessione pubblicato oggi costituisce la base di tale agenda in quanto sintetizza i risultati di due consultazioni pubbliche (cfr.   IP/06/1071   e   IP/08/5   ), della "Piattaforma per i contenuti online" della Commissione (relazione finale sul sito   http://ec.europa.eu/avpolicy/docs/other_actions/col_platform_report.pdf   ) e di altre iniziative della Commissione in tale ambito (cfr. la relazione su opportunità e barriere nel commercio al dettaglio online ["Report on Opportunities and barriers to online retailing"] del Gruppo di lavoro sul commercio on-line,    IP/08/1338    e   http://ec.europa.eu/competition/sectors/media/online_commerce.html   nonché la dichiarazione comune del 19 ottobre 2009 dei partecipanti a tale gruppo di lavoro riguardo ai principi generali in materia di diffusione della musica in linea,   IP/09/1548   ).  Il documento di riflessione dei servizi della Commissione "Creative Content in a European Digital Single Market: Challenges for the Future" (Contenuti creativi nel mercato unico europeo del digitale: sfide per il futuro) può essere consultato sul seguente sito:     http://ec.europa.eu/avpolicy/other_actions/content_online/index_en.htm
IP /09/1564   Bruxelles, 22 ottobre 2009   Consumatori: il 60% degli ordinativi relativi ad acquisti transfrontalieri via Internet sono respinti, segnala un nuovo studio dell'UE   Stando a una nuova relazione della Commissione europea pubblicata in data odierna sul commercio elettronico transfrontaliero di prodotti di consumo si è riscontrata una diffusa problematica concernente il rifiuto degli ordinativi di consumatori dell'UE che tentano di acquistare on line prodotti in un altro Stato membro. Per conto della Commissione è stato avviato un ampio studio indipendente basato su acquisti tramite "clienti civetta" nell'ambito del quale acquirenti di tutta l'UE hanno tentato di acquistare una gamma di 100 prodotti popolari - ad esempio apparecchi fotografici, CD, libri, indumenti – da un commerciante transfrontaliero. Sono stati inviati più di 11 000 ordinativi di prova. Dalla ricerca è emerso che il 60% delle transazioni transfrontaliere non ha potuto essere completato dai consumatori poiché il commerciante non spediva il prodotto nel loro paese o non offriva un mezzo adeguato di pagamento transfrontaliero. La Lettonia, il Belgio, la Romania e la Bulgaria sono i paesi in cui i consumatori hanno maggiori difficoltà a fare acquisti transfrontalieri (per l'elenco completo con il piazzamento rispettivo dei paesi dell'UE-27 si rinvia al   MEMO/09/475   ). Ma in tutti i paesi, tranne due, le probabilità di avere successo allorché si fa un acquisto transfrontaliero sono inferiori al 50%. È chiaro che in tal modo i cittadini perdono delle buone occasioni. In più della metà degli Stati membri il 50% o più dei prodotti poteva essere reperito a un costo inferiore del 10% (comprese le spese di trasporto) ricorrendo a un sito web di un altro paese. Inoltre il 50% dei prodotti cercati non era reperibile sui siti nazionali ed era offerto soltanto dal commerciante di un altro Stato membro. La comunicazione espone una serie di misure da adottare per ridurre il complesso contesto normativo che scoraggia le imprese dal servire i consumatori in un altro Stato membro. Inoltre, per accrescere la fiducia nel commercio on line, si procederà a esaminare nell'ambito di un forum con le parti interessate i problemi relativi alla raccolta di dati commerciali e al loro uso per elaborare un profilo dei clienti e indirizzare loro offerte.  Il Commissario Kuneva ha affermato: "I risultati di questa ricerca sono sorprendenti, disponiamo ora di fatti e cifre concreti da cui risulta in quale misura il mercato unico europeo non esista per i consumatori che si rivolgono al commercio al dettaglio on line. Migliori occasioni d'acquisto e una maggior scelta di prodotti potrebbero essere soltanto a un click di mouse per i consumatori nel nostro grande mercato europeo. Nella realtà però gli acquirenti on line si trovano ancora per l'essenziale confinati entro le loro frontiere nazionali. I consumatori europei si vedono negare la possibilità di scegliere meglio e di trovare prezzi più convenienti. I consumatori meritano un trattamento migliore. Dobbiamo semplificare il labirinto di norme giuridiche che scoraggiano i commercianti on line dall'offrire i loro prodotti in altri paesi".  "Realizzare un mercato unico digitale è una grande priorità per l'Europa" ha affermato Viviane Reding, Commissario UE responsabile per la società dell'informazione e i mass media. "Non avremo un'effettiva economia digitale fino a quando non avremo rimosso, anche per i consumatori finali, tutte le barriere che si oppongono alle transazioni on line. La questione dovrà avere priorità massima nell'ambito di tutte le iniziative politiche volte a rilanciare il progetto del mercato unico". Il mercato del commercio elettronico  Il mercato europeo del commercio elettronico era stimato a 106 miliardi di euro nel 2006. Internet è il vettore dalla crescita più rapida per quanto concerne il commercio al dettaglio . Nel 2008 il 51% dei commercianti al dettaglio dell'UE vendeva on line.  Ma  si sta allargando il divario tra il commercio elettronico nazionale e quello transfrontaliero a causa delle barriere che si frappongono agli scambi on line. Mentre in un biennio (2006-2008) la percentuale di consumatori UE che ha fatto acquisti on line è passata dal 27% al 33%, la percentuale di quelli che hanno tentato di acquistare on line qualche prodotto da un altro paese europeo segnala un ristagno (dal 6% al 7%). E soltanto il 21% dei commercianti vende attualmente a distanza in una dimensione transfrontaliera.  Però  esistono chiare potenzialità per il settore . Un terzo dei consumatori dell'UE afferma che prenderebbe in considerazione la possibilità di fare acquisti on line da un altro paese dell'UE se il prodotto cercato fosse più conveniente o migliore. Inoltre un terzo dei consumatori è disposto a fare acquisti usando un'altra lingua. Il 59% dei commercianti al dettaglio è pronto ad effettuare transazioni in più di una lingua.  I "clienti civetta" : i risultati   Un test on line realizzato per conto della Commissione europea si prefiggeva di verificare quali opportunità e quali ostacoli incontrassero i consumatori che facessero acquisti on line nell'UE in una dimensione transfrontaliera. Il test ha riguardato tutte le sequenze del processo d'acquisto. Clienti civetta in tutti i paesi dell'UE hanno cercato su Internet 100 prodotti di grande consumo (CD, computer, apparecchi fotografici digitali e lavatrici) per verificare quali risparmi si potessero fare comperando oltre frontiera e quanto difficile fosse acquistare on line da un altro paese dell'UE. Complessivamente sono state effettuate circa 11 000 transazioni di prova. I risultati principali sono:    I consumatori possono fare risparmi sostanziali . In 13 paesi su 27 e per almeno la metà di tutti i prodotti cercati i consumatori risulterebbero in grado di trovare in un altro paese dell'UE un'offerta che costa almeno il 10% in meno rispetto alla migliore offerta nazionale (tenendo conto di tutti i costi come ad esempio la consegna nel paese in cui risiede il consumatore).    Access o a prodotti non disponibili sul mercato nazionale . In 13 paesi dell'UE gli acquirenti non hanno potuto trovare on line offerte nazionali relative ad almeno il 50% dei prodotti cercati, ma le hanno trovate in un altro paese dell'UE.     La maggior parte degli ordinativi non ha successo . In media il 61% degli ordini di merci inviati on line in un altro paese dell'UE non ha avuto successo, essenzialmente perché il commerciante rifiutava di servire il paese di residenza del consumatore o non offriva mezzi adeguati di pagamento transfrontaliero.   Gli ostacoli al commercio elettronico  La comunicazione pubblicata in data odierna illustra una strategia per affrontare le barriere che si frappongono al commercio transfrontaliero on line. Alcuni degli ambiti d'azione prioritari sono :     Delineare un gruppo unico e semplice di diritti per tutti i consumatori dell'UE . La proposta di direttiva sui diritti dei consumatori intende sostituire l'attuale coacervo di leggi con un gruppo unico di diritti valido in tutta l'UE che offra lo stesso grado di protezione ai consumatori riducendo nel contempo i costi amministrativi per i commercianti e offrendo loro chiarezza giuridica.    Incentivare le misure di attuazione transfrontaliere . Si dovrebbe continuare l'azione coordinata sotto la guida dell'UE per far rispettare il diritto consumeristico (come ad esempio le indagini a tappeto su Internet) per eradicare le pratiche illecite e accrescere la fiducia dei consumatori nel commercio transfrontaliero.    S emplificare le regole transfrontaliere per i commercianti al dettaglio , ad esempio per quanto concerne l'imposta sul valore aggiunto, le tasse sul riciclaggio e i diritti di copyright. Attualmente alcuni dettaglianti devono affrontare diverse autorità fiscali, regole nazionali diverse in materia di riciclaggio dei rifiuti elettronici e possono poi trovarsi a pagare diritti d'autore in diversi paesi per gli stessi prodotti. Le proposte della Commissione affrontano i primi due problemi. Per quanto concerne il prelievo di diritti si dovranno trovare in tempi celeri soluzioni pratiche.     Per ulteriori particolari si rinvia a :   MEMO/09/475    Testo integrale della comunicazione :   http://ec.europa.eu/consumers/strategy/facts_en.htm#E-commerce
IP/09/ 1572  Bruxelles, 22 ottobre 2009 Il Premio sviluppo per i giovani mostra l'impegno dei giovani europei nella lotta contro la povertà Il Premio sviluppo per i giovani 2008/2009 è stato consegnato oggi a Stoccolma, durante le Giornate europee dello sviluppo 2009. L'alta qualità dei partecipanti al concorso per poster e video mostra quanto i giovani europei si sentano impegnati nella lotta contro la povertà. Karel De Gucht, Commissario europeo per lo sviluppo e gli aiuti umanitari, ha dichiarato: "Gli studenti hanno affrontato l'argomento di quest'anno, lo sviluppo umano in Africa, con grande immaginazione e sensibilità, dimostrando di avere perfettamente compreso quale sia lo scopo della nostra assistenza allo sviluppo e perché l'aiuto dell'Europa sia necessario. Questi giovani europei sono autentici ambasciatori per lo sviluppo e la cooperazione tra l'Europa e l'Africa". I 54 finalisti del concorso per poster e video, riservato a giovani di età compresa tra i 16 e i 18 anni, hanno ricevuto il premio durante una cerimonia organizzata presso il centro Kulturhuset di Stoccolma. Il commissario Karel De Gucht ha annunciato i vincitori e i secondi classificati, procedendo poi alla premiazione. I 27 vincitori del primo premio, uno per ciascuno degli Stati membri dell'UE, partiranno per un viaggio in Africa di cinque giorni, grazie al quale potranno vedere con i loro occhi come si svolge la cooperazione allo sviluppo. Oltre a visitare progetti di sviluppo, avranno anche l'opportunità di incontrare loro coetanei. Si auspica che essi condividano questa esperienza con amici e familiari e in questo senso diventino ambasciatori per lo sviluppo. Nella stessa cerimonia sono stati consegnati gli attestati ai 27 vincitori del secondo premio, i quali hanno partecipato al programma di sensibilizzazione dei giovani delle Giornate europee dello sviluppo a Stoccolma, che comprendeva fra l'altro un quiz sullo sviluppo e uno spettacolo musicale. La cerimonia di premiazione è stata condotta da Shire Raghe, un presentatore della televisione svedese e del canale MTV. Nell'occasione sono stati esposti al pubblico i poster dei vincitori. All'edizione di quest'anno del Premio sviluppo per i giovani hanno partecipato più di 1200 europei. Questo successo dimostra l'autentico interesse dei giovani per le questioni relative allo sviluppo e il loro impegno a combattere la povertà. Contesto: Il Premio sviluppo per i giovani, aperto agli studenti dell'Unione europea di età compresa tra 16 e 18 anni, è organizzato dalla Commissione europea per sensibilizzare i giovani alle questioni dello sviluppo. Iniziato nel 2006, si concentra soprattutto sullo sviluppo dell'Africa. Gli argomenti di quest'anno erano "pari opportunità", "bambini e ragazzi" e "diversità culturale", in quanto il tema generale era lo sviluppo umano in Africa. Il Grand Jury era composto da esperti appartenenti a vari settori, tra cui l'istruzione, lo sviluppo, l'arte e i mezzi d'informazione. Le Giornate europee dello sviluppo (che quest'anno si sono svolte a Stoccolma dal 22 al 24 ottobre 2009) sono un forum sullo sviluppo organizzato dalla Commissione europea e dal paese che esercita la presidenza dell'UE. Riuniscono circa 4000 persone e 1500 organizzazioni attive nel settore dello sviluppo, delegati di 125 paesi, compresi capi di Stato, e persone di grande rilievo a livello mondiale, tra cui premi Nobel. Sul Premio sviluppo per i giovani si veda il seguente sito:    http://www.dyp2008.org/ww/it/pub/dyp2008/index.htm    L'elenco completo dei vincitori, i poster e i video (che possono essere scaricati e utilizzati gratuitamente dai mezzi d'informazione) sono disponibili sul seguente sito:    http://www.dyp2008.org/ww/it/pub/dyp2008/enter.htm    Sulle Giornate europee dello sviluppo si veda infine il seguente sito:    http://www.eudevdays.eu/about_the_event/introduction_en.htm
IP/09/ 1576  Bruxelles, 23 ottobre 2009  Ambiente: la Commissione inizia la ricerca delle "Capitali verdi europee" per il 2012 e il 2013   È cominciata la ricerca delle città che diventeranno le prossime "Capitali verdi europee". Il prestigioso premio "Capitale verde europea" è assegnato a città che sono all'avanguardia nel proporre modalità di vita urbana rispettose dell'ambiente. All'inizio di quest'anno, Stoccolma ed Amburgo sono state scelte come prime città vincitrici del titolo, rispettivamente per il 2010 e il 2011. Ora inizia la competizione delle città candidate all'ambito titolo per il 2012 ed il 2013. Questo premio annuo è stato istituito con l'intento di contribuire a rendere le città europee luoghi più gradevoli e salubri – città vivibili!  Il commissario UE per l'ambiente Stavros Dimas ha dichiarato in proposito: "Le autorità locali possono svolgere un ruolo determinante nel miglioramento delle condizioni di vita per gli abitanti delle città. Il premio "Capitale verde europea" stimola le città a risolvere i problemi ambientali e a migliorare la qualità della vita per i cittadini, tenendo sistematicamente conto dell'ambiente nella pianificazione urbana."   Lancio del premio "Capitale verde europea" 2012 e 2013   Tutte le città dell'UE con oltre 200 000 abitanti possono ora candidarsi al titolo di "Capitale verde europea" 2012 e 2013. Al premio possono partecipare i 27 Stati membri dell'UE, i paesi candidati (Turchia, Ex Repubblica iugoslava di Macedonia [FYROM] e Croazia) e i paesi dello Spazio economico europeo (Islanda, Norvegia e Liechtenstein).  Le candidature saranno valutate in base a 11 criteri ambientali, tra cui il contributo locale alla lotta contro il cambiamento climatico globale, la produzione e la gestione di rifiuti, la natura e la biodiversità, i trasporti, la tutela dell'aria e dell'acqua.  Le città possono candidarsi utilizzando un modulo on-line entro il 1° febbraio 2010, termine stabilito per le nomine degli anni 2012 e 2013. I vincitori saranno proclamati nell'ottobre 2010.   La giuria è composta da rappresentanti della Commissione europea, dell'Agenzia europea dell'ambiente e delle principali associazioni ambientali europee ed internazionali. Città più verdi  Attualmente quattro cittadini europei su cinque abitano in aree urbane e la loro qualità di vita dipende direttamente dallo stato dell'ambiente urbano.  Il premio "Capitale verde europea" è stato concepito come un'iniziativa intesa a promuovere e ricompensare le iniziative, spronare le città a impegnarsi in nuove azioni, illustrare le migliori pratiche e incoraggiarne lo scambio fra le città europee.  Il premio sarà attribuito a una città che ha regolarmente conseguito livelli elevati di tutela dell 'ambiente ed è costantemente impegnata in iniziative ambiziose nonché in ulteriori azioni di miglioramento ambientale e di sviluppo sostenibile. L'obiettivo è che le città vincitrici ispirino altre città europee e promuovano buone pratiche.  Stoccolma ed Amburgo hanno superato altre candidature forti e sono risultate nel febbraio di quest'anno le prime vincitrici del premio "Capitale verde europea". La capitale svedese sarà "Capitale verde europea" nel 2010, seguita da Amburgo nel 2011. Queste città sono state scelte come esempi per il resto d'Europa a causa delle misure da esse attuate al fine di migliorare l'ambiente urbano per i loro cittadini, tra cui figurano iniziative ambiziose per far fronte all'inquinamento atmosferico, alla congestione del traffico e alle emissioni di gas a effetto serra. Contesto  Il premio "Capitale verde europea" è il risultato di una proposta avanzata da città con una grande sensibilità ecologica. Tale proposta è stata inizialmente formulata in occasione di un incontro svoltosi a Tallinn (Estonia) il 15 maggio 2006, su iniziativa dell'ex-sindaco della città Jüri Ratas, quando 15 città europee e l'Associazione delle città estoni hanno firmato un memorandum di intesa sull'istituzione del premio. Attualmente l'iniziativa è sostenuta da 40 città, tra cui 21 capitali europee. Per ulteriori informazioni:  Per maggiori informazioni sul premio "Capitale verde europea":    www.europeangreencapital.eu     Sito web della Commissione sull'ambiente urbano:     http://ec.europa.eu/environment/urban/home_en.htm
IP/ 09/1585   Brux elles, 27 ottobre 2009   9 cittadini europei su 10 auspicano che si intervenga con urgenza per lottare contro la povertà  Il 73% dei cittadini europei ritiene che la povertà sia un fenomeno diffuso nel proprio paese, mentre l'89% vorrebbe che il governo affrontasse questo problema. Questi sono i risultati fondamentali di una nuova indagine Eurobarometro, presentata oggi dalla Commissione europea, avente per oggetto gli atteggiamenti dei cittadini europei riguardo alla povertà e all'esclusione sociale. L'indagine è presentata in vista dell'Anno europeo della lotta alla povertà e all'esclusione sociale che si celebrerà nel 2010 .  " I risultati dell'indagine indicano che cittadini europei sono ben consapevoli delle problematiche della povertà e dell'esclusione sociale nella società odierna e desiderano che si faccia di più per affrontarla" ha affermato Vladimír  Š pidla, Commissario responsabile per gli Affari sociali. "Mentre la maggior parte degli intervistati ritiene che sia il proprio governo a doversi fare carico di tale responsabilità, tre quarti dei cittadini si attendono che anche l'UE svolga un ruolo importante in tal senso. L'imminente Anno europeo ci offre un'opportunità unica per porre al centro dell'attenzione in tutta l'UE la necessità di lottare contro la povertà."   In nanzi a un quadro desolante che vede quasi 80 milioni di persone – il 16% della popolazione dell'UE – vivere al di sotto della soglia della povertà e affrontare grandi ostacoli nell'accesso all'occupazione, all'istruzione, agli alloggi, ai servizi sociali e finanziari, l'indagine odierna mette in luce i diversi aspetti della povertà e dell'esclusione sociale.  I cittadini dell'UE sono ben consapevoli di tale fenomeno: il 73% di essi ritiene che la povertà sia diffusa nel proprio paese.  Alti tassi di disoccupazione (52%) e salari inadeguati (49%) sono, nella percezione degli intervistati, le principali cause sociali della povertà, unitamente alle prestazioni sociali e alle pensioni insufficienti (29%) e al costo eccessivo di un alloggio decente (26%). D'altro canto, tra le motivazioni "personali" che gli intervistati ritengono essere alla base della povertà vi sono: la mancanza di istruzione, formazione o qualifiche (37%), la povertà "ereditata" (25%) nonché la dipendenza da alcol e droga (23%).  Più della metà dei cittadini europei (56%) ritiene che i disoccupati siano il gruppo maggiormente esposto al rischio di povertà, mentre il 41% di essi ritiene che gli anziani siano i più vulnerabili e il 31% cita le persone con basso livello di istruzione, formazione o qualifiche.  Quasi nove europei su dieci (87%) pensano che la povertà riduca le opportunità di ottenere un alloggio decente, otto su dieci ritengono che essere poveri limiti l'accesso all'istruzione superiore o all'istruzione degli adulti e il 74% pensa che essa pregiudichi le possibilità di trovare lavoro. La maggior parte dei cittadini europei (60%) è d'avviso che la povertà pregiudichi la possibilità di accedere a un'istruzione scolastica di base e il 54% pensa che la capacità di mantenere una cerchia di amicizie e conoscenze sia limitata dalla povertà.  Mediamente , l'89% degli europei afferma che il loro governo deve adottare misure urgenti per affrontare la povertà. In tutta Europa il 53% dei cittadini ritiene che la responsabilità di combattere contro la povertà ricada essenzialmente sui governi nazionali. Anche se i cittadini europei non considerano che spetti all'Unione europea assumersi la responsabilità primaria della lotta contro la povertà, molti di essi considerano però importante il suo ruolo in tal senso (per il 28% esso è "molto importante" e per il 46% "alquanto importante").  L'indagine Eurobarometro è stata condotta tra il 28 agosto e il 17 settembre 2009. Complessivamente 27.000 cittadini di tutti gli Stati membri dell'UE sono stati intervistati direttamente sulla base di una selezione casuale.  C ontesto   Di eci anni f a i capi di Stato e di governo dell'UE si sono impegnati a "imprimere una svolta decisiva alla lotta contro la povertà" entro il 2010. Oggi però un numero importante di cittadini europei versa ancora in condizioni di povertà e ha un accesso limitato a servizi fondamentali come quelli sanitari. La povertà e l'esclusione non si ripercuotono soltanto sul benessere dei singoli individui e sulla loro capacità di svolgere un ruolo attivo nella società, ma pregiudicano anche lo sviluppo economico.  Te nendo presente ciò l'UE ribadisce l'importanza della responsabilità collettiva nella lotta contro la povertà e quindi la necessità di coinvolgere i decisori politici e gli attori del settore pubblico e privato. L'Anno europeo della lotta alla povertà e all'esclusione sociale (2010) servirà a dar voce a coloro che si trovano ogni giorno a dover lottare contro l'indigenza.   Per ulteriori informazioni    MEMO/09/480     Indagine Eurobarometro    http://ec.europa.eu/public_opinion/archives/ebs/ebs_321_en.pdf     Anno europeo della lotta alla povertà e all'esclusione sociale    http://ec.europa.eu/social/main.jsp?langId=en&amp;catId=637     S ottoscrivete la newsletter gratuita dell'Unione europea su occupazione, affari sociali e pari opportunità   http://ec.europa.eu/social/e-newsletter
IP/09/1593 Bruxelles, 28 ottobre 2009 La Commissione propone interventi concreti per migliorare il funzionamento della catena di approvvigionamento alimentare nella UE  La Commissione ha approvato una comunicazione che ha l 'obiettivo di migliorare il funzionamento della catena di approvvigionamento alimentare nella UE.  Il recente drastico calo dei prezzi delle materie prime agricole unitamente alla persistenza di prezzi elevati dei generi alimentari per i consumatori solleva interrogativi quanto all'efficienza di questo settore cruciale dell'economia europea.  Il miglioramento delle relazioni commerciali tra gli operatori della catena costituirà un passo importante per rendere più efficiente la catena di approvvigionamento alimentare con benefici per tutti gli operatori della catena e i consumatori.  " È molto importante che gli operatori della catena di approvvigionamento alimentare, i consumatori e i responsabili politici agiscano per migliorare la trasparenza dei prezzi lungo tutta la catena .  Il nuovo strumento europeo di monitoraggio dei prezzi alimentari è un passo importante in questa direzione". ha dichiarato il commissario per gli affari economici e monetari Joaquín Almunia.  E la commissaria per l 'agricoltura e lo sviluppo rurale Mariann Fischer Boel ha aggiunto:  "Come si è visto dai recenti sviluppi sul mercato dei prodotti lattiero-caseari, vi è spesso una notevole discrepanza tra i prezzi ottenuti dagli agricoltori e quelli pagati dai consumatori negli esercizi commerciali.  In stretta cooperazione con le autorità nazionali la Commissione intende raddoppiare il proprio impegno per fare in modo che la catena di approvvigionamento funzioni in modo efficace "dal campo alla tavola". Chiederò al gruppo di esperti di alto livello sul settore lattiero-caseario di analizzare a fondo le conclusioni di tale relazione e di raccomandare gli eventuali interventi necessari. Dobbiamo garantire ai nostri agricoltori attivi in tale settore condizioni di vita decorose ora e in futuro. E lo stesso dicasi per gli altri produttori agricoli".  La comunicazione odierna propone interventi concreti a livello degli Stati membri e della UE per migliorare il funzionamento della catena di approvvigionamento alimentare nella UE.   La catena di approvvigionamento alimentare comprende importanti settori – agricoltura, industria della trasformazione alimentare e distribuzione – che rappresentano da soli il 7% dell 'occupazione in Europa e che hanno un impatto diretto su tutti i cittadini, in quanto la spesa alimentare incide in media per il 16% sui bilanci delle famiglie.  Un funzionamento efficiente della catena di approvvigionamento alimentare è quindi essenziale per assicurare prodotti di qualità, sicuri e a prezzi abbordabili.  Già da tempo l 'andamento dei prezzi alimentari suscita interrogativi quanto al funzionamento della catena di approvvigionamento.  Il drastico calo dei prezzi delle materie prime agricole registrato nel 2008 non si è interamente tradotto, almeno finora, in una riduzione dei prezzi dei generi alimentari a livello di produttore e consumatore.  E negli ultimi mesi ciò è risultato particolarmente evidente nel settore lattiero-caseario.   La comunicazione mette in luce significative tensioni nelle relazioni contrattuali tra operatori della catena, dovute alla loro diversità come pure alle differenze di potere contrattuale.  Essa evidenzia inoltre la mancanza di trasparenza dei prezzi lungo la catena di approvvigionamento alimentare come pure un'accresciuta volatilità dei prezzi delle materie prime agricole.  Dimostra infine che il mercato interno dei prodotti alimentari è tuttora frammentato tra prodotti e Stati membri.  Al fine di risolvere i problemi identificati e migliorare il funzionamento della catena, la Commissione propone di:    promuovere relazioni sostenibili e basate sul mercato tra gli operatori della catena di approvvigionamento alimentare:     la Commissione intende cooperare con gli Stati membri per meglio individuare le pratiche contrattuali scorrette derivanti da asimmetrie nel potere contrattuale, rendere maggiormente consapevoli del problema gli operatori del settore e facilitare la notifica di possibili abusi;    in stretta cooperazione con le autorità nazionali della concorrenza, la Commissione continuerà a monitorare da vicino gli aspetti relativi alla concorrenza all 'interno della catena;       migliorare la trasparenza all 'interno della catena di approvvigionamento alimentare:       la Commissione pubblica oggi una prima versione dello strumento di monitoraggio dei prezzi europei dei generi alimentari che permetterà di comprendere meglio l 'evoluzione dei prezzi e invita gli Stati membri a istituire servizi basati su internet e di facile accesso per consentire un confronto dei prezzi dei generi alimentari al dettaglio;   la Commissione fissa inoltre una serie di misure atte a migliorare la supervisione del mercato dei derivati sulle materie prime agricole, al fine di ridurre la volatilità e la speculazione;      favorire l 'integrazione del mercato interno dei generi alimentari e la competitività di tutti i settori all'interno della catena di approvvigionamento alimentare:       la Commissione intende rivedere una serie di norme ambientali e di regimi di etichettatura dell 'origine che possono creare ostacoli agli scambi transfrontalieri;     essa valuterà inoltre misure per affrontare le pratiche di approvvigionamento territoriale "forzato", con cui i fornitori inducono i commercianti al dettaglio a rifornirsi a livello locale;     soprattutto nel settore primario è opportuno prendere in esame le modalità per migliorare il potere contrattuale degli agricoltori, ad esempio mediante la costituzione di associazioni di produttori, nel rispetto delle regole di concorrenza e avendo come quadro di riferimento la politica di sviluppo rurale o, in un contesto più ampio, la PAC post 2013.     La Commissione riferirà sull 'andamento di queste proposte entro la fine del 2010.  Poiché il coinvolgimento di tutti gli operatori e degli Stati membri è essenziale ai fini della riuscita di tali iniziative, la Commissione propone di ampliare la partecipazione, lo status e il mandato del Gruppo ad alto livello sulla competitività del settore agroalimentare per farne un forum di discussione sulla catena di approvvigionamento alimentare.  La comunicazione in parola è frutto del lavoro di una task force interservizi guidata dalle direzioni generali AGRI e ECFIN con l 'attivo contributo dei servizi delle commissarie Kroes e Kuneva.  Contesto  La Commissione ha seguito l 'andamento dei prezzi dei generi alimentari nell'ambito di un esercizio di monitoraggio del mercato avviato con il riesame del mercato unico del 2007.  Nel dicembre 2008 ha pubblicato una relazione intermedia dal titolo "I prezzi dei prodotti alimentari in Europa" con una tabella di marcia indicante gli assi principali dell'intervento politico.   Il testo completo della comunicazione è disponibile all 'indirizzo seguente:    http://ec.europa.eu/economy_finance/thematic_articles/article16028_en.htm
IP/ 09/1594   Bruxelles, 28 ottobre 2009   Gli sforzi della Commissione per rafforzare i controlli sui fondi strutturali ottengono risultati positivi  La Commissione europea ha adottato oggi una relazione su ll'attuazione del suo piano d'azione per il rafforzamento della gestione condivisa dei fondi strutturali e di coesione dell'UE. Questa relazione, presentata da Pawe ł Samecki, commissario europeo per la politica regionale, e da Vladimir Špidla, commissario europeo per l'occupazione, gli affari sociali e le pari opportunità, descrive le misure adottate per migliorare i controlli finanziari negli Stati membri e ridurre gli errori nelle domande di pagamento a carico del bilancio dell'UE.  Pawe ł Samecki, commissario per la politica regionale, ha dichiarato: "La Commissione attribuisce la massima importanza al miglioramento dei sistemi di gestione e di controllo. Con il sostegno degli Stati membri abbiamo messo in atto un piano d'azione per garantire una certificazione delle spese affidabile e rigorosa. Questo contribuirà a ridurre il tasso di errore e a garantire che il denaro dei contribuenti sia speso bene. Oggi possiamo constatare che i nostri sforzi comuni stanno dando frutti: la Commissione e gli Stati membri sono impegnati ad adottare misure appropriate quando riscontrano errori. Stiamo facendo progressi anche negli sforzi volti a semplificare le regole di finanziamento."  Vladimir Špidla, commissario per l'occupazione, gli affari sociali e le pari opportunità, ha dichiarato:  "La Commissione si è impegnata a fondo assieme agli Stati membri per garantire che il denaro dei contribuenti sia utilizzato in modo efficace e i fondi dell'UE vadano a beneficio dei cittadini dell'UE. La semplificazione è di particolare importanza per i promotori dei progetti più piccoli e per questo motivo abbiamo introdotto, sin dall'inizio dell'attuale periodo di programmazione, alcune semplificazioni contabili per la dichiarazione dei costi indiretti. La Commissione ha promosso attivamente l'effettiva messa in atto di questa semplificazione e sono lieto di constatare che sono stati compiuti progressi; in questi ultimi mesi la maggior parte degli Stati membri ha comunicato alla Commissione le misure adottate per l'insieme o una parte dei loro programmi."  Misure più rigorose per ridurre gli errori  Il 19 febbraio 2008 la Commissione ha adottato un piano di azione in 37 punti , che costituisce una risposta concreta alle raccomandazioni del Parlamento europeo e della Corte dei conti europea e mira a rafforzare i sistemi di gestione e di controllo negli Stati membri e a ridurre il rischio di errori nelle domande di pagamento. La responsabilità dell'individuazione e della rettifica degli errori è in primo luogo degli Stati membri, mentre la Commissione ha il compito di controllare se quest'obiettivo sia stato raggiunto. Il piano d'azione ha lo scopo di far sì che le autorità nazionali controllino attentamente l'ammissibilità delle spese dei fondi strutturali prima di presentare le domande di pagamento alla Commissione. In casi di irregolarità, sono previste misure rigorose per sospendere i pagamenti o recuperare il denaro tramite rettifiche finanziarie (vedasi   MEMO/09/481   ).  La relazione adottata oggi dimostra che le misure più rigorose introdotte dalla Commissione stanno già dando risultati concreti. Dall'inizio di quest'anno la Commissione ha recuperato più di 629 milioni di euro e si stima che un altro mezzo miliardo sarà recuperato entro la fine del 2009. La relazione rileva anche che sono in aumento le rettifiche finanziarie effettuate dagli Stati membri, che sono quindi più liberi di presentare domande di pagamento per altri progetti ammissibili.  Il piano di azione mira inoltre ad aiutare gli Stati membri a preparare la "chiusura" dei conti per i programmi 2000-2006 dei fondi strutturali e a verificare le strategie di audit e i sistemi di controllo finanziario degli Stati membri per l'esercizio 2007-2013.  Semplifica zione delle regole di finanziamento   La Commissione e gli Stati membri stanno facendo considerevoli progressi per quanto riguarda la semplificazione delle regole di finanziamento. Gli errori sono spesso dovuti a regole complesse che non sono comprese o applicate correttamente. Le semplificazioni intendono ridurre gli oneri burocratici, senza però indebolire i controlli finanziari. Le recenti modifiche introducono la possibilità di ricorrere a pagamenti e importi forfettari per ridurre l'onere amministrativo a carico dei beneficiari.  La Commissione offre anche orientamenti e formazioni alle autorità responsabili della gestione dei programmi dei fondi strutturali. In giugno è stato organizzato un importante seminario a Bruxelles e altre due sessioni di formazione per le autorità nazionali di audit sono previste per quest'anno.  Not a per i redattori   La politica di coesione dell'UE ha contribuito alla creazione di circa 600 000 posti di lavoro dal 2000. Nel periodo 2007-2013 saranno investiti nei 27 Stati membri 347 miliardi di euro, che rappresentano il 35% del bilancio comunitario totale per lo stesso periodo (975 miliardi di euro).  Ulteriori informazioni sulla politica di coesione dell'UE sono disponibili sui seguenti siti:    http://ec.europa.eu/regional_policy/index_en.htm       http://ec.europa.eu/social/main.jsp?catId=325&amp;langId=en   (Fondo sociale europeo)
IP/09/ 1595  Bruxelles, 28 ottobre 2009 Passaggio alla televisione digitale: la Commissione auspica che le frequenze liberate possano contribuire a un rapido rilancio dell’economia Con il progressivo abbandono della televisione analogica a favore di quella digitale, saranno liberati i quattro quinti delle frequenze che servivano a portare nelle nostre case le trasmissioni televisive. Ciò implica che tali frequenze potranno ora essere destinate a servizi nuovi e innovativi che utilizzano lo spettro radio, dall’internet senza fili a telefoni cellulari dalla tecnologia più avanzata e a nuovi canali TV interattivi e ad alta definizione. Le regioni periferiche potrebbero trarre enorme giovamento da questa evoluzione, in quanto lo spettro disponibile potrebbe essere utilizzato dal wireless in banda larga per portare l’internet ad alta velocità in aree non ancora cablate. La Commissione propone in data odierna un piano per una ripartizione coordinata dello spettro che incoraggi la concorrenza e gli investimenti nei nuovi servizi potenziali. Coordinando a livello europeo l’assegnazione delle frequenze che sono state liberate – il cosiddetto “dividendo digitale” – ai nuovi servizi si potrebbero ottenere benefici per l’economia quantificabili tra i 20 e i 50 miliardi di euro. Il piano per ottimizzare le potenzialità del dividendo digitale vede coinvolti il Parlamento europeo e gli Stati membri della UE e riflette il ruolo importante che essi possono svolgere in questo ambito.  “Il dividendo digitale rappresenta un’opportunità unica per “democratizzare la banda larga” a livello paneuropeo e dare impulso ad alcuni tra i più innovativi settori della nostra economia. Soltanto se lavoriamo insieme a un piano comune l’Europa potrà trarre i massimi benefici dal dividendo digitale. Per redigere il piano la Commissione ha cooperato strettamente con i paesi UE, il Parlamento europeo, l’industria e i rappresentanti dei consumatori ”, ha dichiarato Viviane Reding, commissaria UE per la società dell’informazione e i media. “Esorto gli Stati membri della UE ad accelerare il passaggio alla TV digitale e a completarlo entro il 1° gennaio 2012. Invito inoltre le autorità nazionali a utilizzare il dividendo digitale in modo da favorire la concorrenza, aprire il mercato a nuovi operatori e servizi e massimizzare gli effetti sull’economia. Solo così si potrà garantire che il dividendo digitale sia usato per portare la banda larga wireless in regioni della UE in cui l’internet ad alta velocità non può essere fornito in modo efficiente con altre tecnologie”.  Le proposte sul dividendo digitale adottate dalla Commissione in data odierna invitano gli Stati membri della UE ad accelerare l’abbandono della TV analogica e a completarlo entro il 1° gennaio 2012 . Cinque paesi (Finlandia, Germania, Lussemburgo, Paesi Bassi e Svezia), oltre agli Stati Uniti, hanno già dimostrato che l’abbandono dell’analogico può avvenire in tempi rapidi (   IP/09/266   ).  Le proposte odierne sono inoltre finalizzate a cogliere le potenzialità economiche (quantificabili in 20-50 miliardi di euro) di un efficace coordinamento a livello europeo del dividendo digitale (proiezione su un arco temporale di 15 anni rispetto a una situazione in cui i paesi UE operino in ordine sparso). Al tal fine le proposte odierne indicano in che modo sia possibile destinare una parte dello spettro, la sottobanda 790-862 MHz (ovvero le onde che coprono lunghe distanze e possono attraversare gli edifici), per favorire l’introduzione dei nuovi servizi senza fili, (come i servizi per i telefoni cellulari 3G e 4G (   IP/09/1238   ), che consentono lo streaming video, la navigazione completa su internet e la trasmissione rapida di dati su un telefono cellulare. In questo modo si potrà conseguire l’obiettivo di garantire al 100% della popolazione UE la copertura in banda larga veloce entro il 2013 (   IP/08/1771   ,   MEMO/08/735   ).  Per massimizzare l’impatto di tali decisioni la Commissione ha dichiarato di voler armonizzare le condizioni tecniche per l’utilizzo della sottobanda  790-862 MHz in modo da non frammentare il mercato unico nel momento in cui i singoli paesi UE apriranno la sottobanda per nuovi servizi sul loro territorio. I fornitori di servizi e i fabbricanti di apparecchiature potranno così svolgere le loro attività a livello transfrontaliero mentre per i consumatori in viaggio sarà più semplice utilizzare i servizi di roaming. Un approccio analogo ha costituito la base per l'affermazione dei cellulari GSM negli anni Novanta.  La Commissione inoltre, unitamente al Parlamento europeo e al Consiglio, ha proposto di affrontare obiettivi strategici, quali i tempi per l’apertura del dividendo digitale a usi diversi da quelli della radiodiffusione ad alta potenza, per definire una posizione comune europea nei negoziati con i paesi limitrofi sullo spettro del dividendo digitale, e la possibilità di definire obiettivi futuri per la UE in vista di un utilizzo del dividendo digitale con tecnologie più efficienti. Nel primo semestre del 2010 la Commissione chiederà il sostegno del Parlamento europeo e del Consiglio sulla tabella di marcia prevista e proseguirà il confronto con gli utilizzatori attuali e potenziali dello spettro su questioni più di lungo termine prima di formalizzare le sue proposte. Contesto:  Nel 2007 la Commissione ha proposto una serie di misure per agevolare la fornitura e lo sviluppo di tecnologie senza fili innovative da parte degli operatori mobili in Europa (   IP/07/1170   ). In precedenza la Commissione aveva pubblicato una   comunicazione   su come accelerare la migrazione dall’analogico al digitale, nella quale aveva indicato il dividendo digitale come una delle priorità della politica dello spettro. Il 9 luglio 2009 la commissaria Reding aveva dichiarato che avrebbe presentato proposte sul dividendo digitale prima della scadenza del mandato della attuale Commissione (   SPEECH/ 09/336   ). La raccomandazione e la comunicazione odierne sono disponibili sul sito:    http://ec.europa.eu/information_society/policy/ecomm/radio_spectrum/topics/reorg/dividend/index_en.htm    Video: “Cos'è lo spettro radio?”    http://ec.europa.eu/information_society/policy/ecomm/videos/radio_spec/what_is_rs.swf       MEMO/09/482    Annex         Group   Member States      A (switch off completed)    BE (Flanders) , DE, FI , LU, NL, SE      B (switch-off date end 2010 or earlier)    AT , DK, EE, ES, MT , SI      C (switch-off before end 2012)    BE (Brussels and Wallonia) , BG, CY, CZ, EL , FR, HU, IT, LT, LV, PT, RO, SK, UK      D (switch-off  after 2012 or no confirmed switch-off plans available)   IE, PL     The US switched off analogue TV on 12 June 2009. Japan's switch-off is planned for July 2011, South Korea for end 2012, Australia for 2013, India and Russia for 2015.
IP/ 09/1596  Bruxelles, 28 ottobre 2009  L 'internet del futuro per rendere i sistemi europei più intelligenti ed efficienti: meno ingorghi, meno emissioni, migliore assistenza sanitaria  Strade meno congestionate, forniture di energia elettrica migliori e più efficienti o trattamenti medici all 'avanguardia gestiti da casa: sono questi solo alcuni esempi di cosa sarà possibile realizzare grazie all'internet del futuro, che permetterà la connessione di oggetti fisici, come le autovetture, o le apparecchiature mobili con infrastrutture (ad esempio sistemi di gestione del traffico) per consentire a quest'ultime di utilizzare in tempo reale un'enorme mole di dati e migliorare così il loro funzionamento e la loro efficacia. La Commissione europea ha presentato oggi una strategia per porre l'Europa all'avanguardia nello sviluppo delle infrastrutture intelligenti basate su internet e nella quale invita i governi europei e il settore delle tecnologie dell'informazione e della comunicazione (TIC) ad approfittare della domanda crescente di applicazioni innovative di internet per rendere "intelligenti" le infrastrutture esistenti, quali i sistemi sanitari, le reti di distribuzione dell'energia o i sistemi di gestione del traffico. A tal fine intende avviare un partenariato tra le autorità pubbliche e i principali operatori delle TIC con una dotazione di 300 milioni di euro per il triennio 2011-2013 – da destinare a progetti che saranno selezionati a breve termine – che andrà ad aggiungersi ai 200 milioni di euro annui a già disposizione del settore delle TIC per ricerche in corso sulle tecnologie internet di base.  " Internet ci può aiutare ad affrontare le sfide del futuro ed è la chiave per far uscire dalla crisi l'economia europea. Grazie alle tecnologie e alle applicazioni online è possibile ad esempio migliorare i trasporti nelle città dove, a breve, si concentrerà il 70% della popolazione mondiale. Tali tecnologie rendono possibile e necessario migliorare i sistemi di gestione dell'energia, perché i consumi energetici raddoppieranno da qui al 2030. E dato l'invecchiamento della popolazione della UE internet potrà rendere più efficienti i sistemi sanitari e consentire il trattamento a distanza dei pazienti ", ha commentato Viviane Reding, commissaria europea responsabile della società dell'informazione e dei media. "L'Europa e le sue imprese dovrebbero cogliere questa opportunità e sviluppare tali tecnologie e applicazioni, perché grazie a esse sarà possibile migliorare in modo esponenziale l'efficacia socioeconomica dei processi quotidiani".   La Commissione europea ha proposto oggi una strategia paneuropea per l 'innovazione basata su internet che dovrà veder nascere in tutta Europa la collaborazione tra governi e differenti settori industriali. La strategia ha l'obiettivo di migliorare le infrastrutture fondamentali della nostra economia e della nostra società per renderle in grado di trattare enormi quantità di dati nel loro funzionamento quotidiano. Il traffico di dati via internet registra già oggi una crescita del 60% all'anno.  Poiché internet connette miliardi di sensori e dispositivi mobili online per fornire informazioni sempre più sofisticate, le infrastrutture dovranno essere sufficientemente "intelligenti" per gestire in tempo reale un enorme afflusso di dati. Ad esempio, mediante tecnologie basate su internet quali i sensori, le   etichette intelligenti   , e, un domani, il sistema Galileo di navigazione satellitare, gli ingorghi del traffico, che costano all'Europa 135 miliardi di euro all'anno, potranno essere ridotti del 20% e le emissioni di un ulteriore 15% (   IP/08/1979   ).   La strategia presentata oggi vuole fare dell 'Europa un leader nella ricerca e nell'applicazione delle tecnologie basate su internet e necessarie per rendere più "intelligenti" le infrastrutture in settori importanti per la vita quotidiana, quali l'assistenza sanitaria, i trasporti e l'energia. Non solo ne uscirà rafforzata la competitività dell'industria europea delle TIC ma i consumatori europei saranno i primi a beneficiare dei nuovi servizi e applicazioni.  I sistemi intelligenti sono già oggetto di progetti pilota in regioni e città di tutta Europa. Stoccolma, ad esempio, ha investito in un   sistema intelligente di gestione del traffico   che permette di ridurre i tempi di percorrenza, favorisce l'uso dei trasporti pubblici e consente di ridurre le emissioni di carbonio. Mediante l'uso di reti di sensori e di dispositivi mobili, è possibile raccogliere dati (quasi) in tempo reale, elemento chiave ai fini della gestione dei sistemi dell'energia e dei trasporti. Le informazioni così raccolte possono, ad esempio, essere utilizzate per ottimizzare i sistemi di mobilità urbana. La diffusione su larga scala dei dispositivi senza fili, inoltre, trarrà beneficio dalle porzioni di spetto liberate dal cosiddetto dividendo digitale (   IP/09/1595   ,   MEMO/09/482   ).  Oggi la Commissione ha invitato i governi e l 'industria a cooperare per fare in modo che la ricerca europea sia maggiormente centrata sulle principali tecnologie basate su internet e su una loro rapida applicazione alla vita quotidiana. La Commissione darà il via al partenariato pubblico-privato pubblicando un bando di gara nel 2010. Per questa iniziativa è prevista una dotazione complessiva di 300 milioni di euro nel triennio 2011-2013 – e ci si aspetta che l'industria contribuisca con un importo equivalente.   La Commissione finanzia già la ricerca finalizzata a rendere internet più intelligente e ha investito 400 milioni di euro in più di 90 progetti europei tramite il   programma di ricerca   TIC; 200 milioni di euro all'anno saranno invece stanziati a titolo dei bilanci per la ricerca 2011-2013. Il progetto   SENSEI   , per citarne uno, mira a collegare i mondi reali e digitali creando ovunque luoghi "intelligenti"; ciò si concretizza, ad esempio, nell'invio di un SMS alle persone che praticano il "car-pooling" per segnalare che è in arrivo nelle vicinanze un autobus che li porterà a destinazione in tempi più rapidi. Contesto  La comunicazione odierna è parte integrante della preparazione del Piano europeo per l 'innovazione e la ricerca sollecitato dal Consiglio europeo nel dicembre 2008. Essa costituisce inoltre, in parte, la risposta della Commissione alle raccomandazioni del gruppo Aho, che ha esortato la ricerca europea sulle TIC a adottare un atteggiamento più audace e a prodigarsi maggiormente per commercializzare i risultati ottenuti (   IP/08/1288   ,    MEMO/08/430   ) . La comunicazione odierna della Commissione può essere consultata al seguente indirizzo:    http://ec.europa.eu/information_society/activities/foi/library
IP/ 09/1597   Bruxelles, 28 ottobre 2009  I mass media possono svolgere un ruolo cruciale per l'eradicazione della povertà  La Commissione europea si rivolge oggi alla stampa e ai mass media per coinvolgerli nella sua lotta contro la povertà. In vista dell'Anno europeo della lotta alla povertà e all'esclusione sociale (2010) che verrà inaugurato a Madrid il 21 gennaio si tengono ora a Bruxelles due importanti eventi: il seminario "La povertà e i mass media" e la conferenza su "La povertà: realtà e percezioni – la sfida della comunicazione" che riuniranno importanti attori del mondo dei media e altre parti interessate per discutere in che modo i comunicatori e i mass media possono validamente contribuire ad affrontare le piaghe della povertà e dell'esclusione.  "Nell'UE siamo fortunati a vivere in una delle parti del mondo più prospere, ma per quasi 80 milioni di europei la povertà è una realtà quotidiana" ha affermato Vladimír Špidla, Commissario UE responsabile per l'occupazione, gli affari sociali e le pari opportunità. "A gennaio inaugureremo l'Anno europeo della lotta alla povertà e all'esclusione sociale (2010). Gli operatori dei media e della comunicazione sono chiamati a svolgere un ruolo essenziale per contribuire al successo di questa campagna ragion per cui li invitiamo a lavorare con noi in vista degli eventi dell'anno prossimo."  Il seminario odierno intitolato "La povertà e i mass media" riunisce giornalisti di tutta Europa specializzati nelle tematiche della povertà e dell'esclusione sociale per coinvolgerli in una serie di studi e di scambi di buone pratiche professionali. Due seminari saranno gestiti da ATD Fourth World e dalla Joseph Rowntree Foundation (Regno Unito) e si organizzeranno tre visite sul terreno a Bruxelles che daranno l'occasione ai giornalisti di intervistare gli operatori di base.  Il 29 ottobre si terrà la conferenza "La povertà: tra realtà e percezione – la sfida della comunicazione" cui parteciperanno più di 400 giornalisti, decisori, rappresentanti di ONG e ricercatori. In tale occasione si di vulgheranno i dati provenienti dalle ultime indagini Eurobarometro relative alla percezione che i cittadini europei hanno della povertà e dell'esclusione nonché dell'impatto sociale della crisi (cfr.   IP/09/1585   e   MEMO/09/480   ).  Questo evento offrirà una tribuna di discussione per vedere come si collocano i mass media rispetto a questa tematica e in che modo la comunicazione possa fungere da catalizzatore dell'inclusione sociale. Il Presidente  José Manuel Barroso e il Commissario Vladimír Špidla pronunceranno, via video, un'allocuzione.  Contesto  Dieci anni fa i capi di Stato e di governo dell'UE si sono impegnati a "imprimere una svolta decisiva alla lotta contro la povertà" entro il 2010. Oggi però un numero importante di cittadini europei versa ancora in condizioni di povertà e ha un accesso limitato a servizi fondamentali come quelli sanitari. La povertà e l'esclusione non si ripercuotono soltanto sul benessere dei singoli individui e sulla loro capacità di svolgere un ruolo attivo nella società, ma pregiudicano anche lo sviluppo economico. Tenendo presente ciò l'UE ribadisce l'importanza della responsabilità collettiva nella lotta contro la povertà e quindi la necessità di coinvolgere i decisori politici e gli attori del settore pubblico e privato. L'Anno europeo della lotta alla povertà e all'esclusione sociale (2010) servirà a dar voce a coloro che si trovano ogni giorno a dover lottare contro l'indigenza. Il sito web ufficiale dell'Anno europeo della lotta alla povertà e all'esclusione sociale verrà inaugurato il 29 ottobre:    http://www.2010againstpoverty.eu  Per ulteriori informazioni Programma dell'evento    http://ec.europa.eu/social/main.jsp?catId=88&amp;langId=en&amp;eventsId=211&amp;furtherEvents=yes    Indagine Eurobarometro    http://ec.europa.eu/public_opinion/archives/ebs/ebs_321_en.pdf    Anno europeo della lotta alla povertà e all'esclusione sociale    www.2010againstpoverty.eu     S ottoscrivete la newsletter gratuita della Commissione europea su occupazione, affari sociali e pari opportunità    http://ec.europa.eu/social/e-newsletter
IP/ 09/1599    Bruxelles, 28 ottobre 2009  Latte: la Commissione autorizza temporaneamente gli Stati membri a versare agli agricoltori aiuti di Stato fino a 15 mila euro  La Commissione europea ha deciso oggi di autorizzare gli Stati membri a versare agli agricoltori, una tantum, un massimo di 15 000 euro sotto forma di aiuti di Stato. L'iniziativa si colloca nel contesto dell'azione condotta con perseveranza dalla Commissione per stabilizzare i redditi dei produttori di latte, ma è naturalmente rivolta agli agricoltori di tutti i settori. Il provvedimento modifica il cosiddetto Quadro temporaneo anticrisi adottato dalla Commissione nel gennaio del 2009, che offre già varie possibilità di aiuto per agevolare l'accesso delle imprese europee al finanziamento. Con la decisione odierna, la Commissione introduce nel Quadro temporaneo un ulteriore importo distinto, limitato e compatibile di 15 000 euro a titolo di aiuto agli agricoltori. Tale importo può essere erogato una sola volta per azienda fino a tutto il 2010. Gli aiuti "de minimis" eventualmente già percepiti dall'inizio del 2008 devono essere detratti dall'importo in questione. I regimi di aiuto istituiti in ossequio a questo nuovo strumento dovranno essere accessibili a tutti i produttori agricoli primari e si intendono complementari alle altre misure anticrisi di carattere generale poste in essere dagli Stati membri. Il progetto di concedere agli agricoltori aiuti di Stato fino a 15 000 euro era già formulato nella comunicazione della Commissione sul settore lattiero-caseario del 22 luglio 2009.   " I 15 mila euro che le autorità nazionali avranno facoltà di versare agli agricoltori contribuiranno a superare i gravi problemi di liquidità in cui versano alcuni di essi", ha affermato la Commissaria per l'Agricoltura e lo Sviluppo rurale Mariann Fischer Boel. "Credo che questo aiuto, sommato alle altre misure già in atto a livello UE, consentirà ai nostri produttori di latte di uscire dalle difficoltà in cui si trovano attualmente."  Misure adottate in precedenza nel settore lattiero-caseario  La Commissione prevede di spendere quest'anno fino a 600 milioni di euro per misure di mercato.  Il periodo d'intervento è stato prorogato a fine agosto 2010.   Quest'anno il 70% dei pagamenti diretti potrà essere versato con sei settimane di anticipo rispetto agli altri anni (a partire dal 16 ottobre).   Nell'ambito della riforma della PAC del 2003, ai pagamenti diretti a favore dei produttori di latte sono stati aggiunti 5 miliardi di euro in più all'anno a compensazione delle riduzioni dei prezzi d'intervento.  Il 19 ottobre la Commissione ha annunciato un nuovo pacchetto di aiuti di 280 milioni di euro a favore dei produttori di latte.  Nell 'ambito della Revisione dello stato di salute della PAC e del Piano europeo di ripresa economica sono stati stanziati 4,2 miliardi di euro supplementari per far fronte alle cosiddette "nuove sfide", tra cui la ristrutturazione del settore lattiero-caseario. Tutto questo si aggiunge ai fondi già disponibili nell'ambito della politica di sviluppo rurale.  La Commissione ha rafforzato anche il programma di distribuzione del latte nelle scuole ampliando la gamma di prodotti e le fasce di età che possono beneficiarne e ha avviato un nuovo programma di misure promozionali a favore dei prodotti lattiero-caseari. Il Gruppo di esperti ad alto livello sul latte, incaricato di analizzare le prospettive a medio e lungo termine del settore lattiero-caseario, presenterà la relazione conclusiva dei suoi lavori entro fine giugno 2010. Per ulteriori informazioni:    http://ec.europa.eu/agriculture/markets/milk/index_en.htm
IP/09/ 1663  Bruxelles, 3 novembre 2009  Previsioni d'autunno 2009-2011: l'economia dell'Unione europea si appresta a una ripresa graduale  Secondo le previsioni d'autunno della Commissione, l'Unione europea uscirà dalla crisi nella seconda metà di quest'anno, sebbene il PIL dovrebbe subire un calo di circa il 4% nel complesso per il 2009. Si attende una ripresa graduale e le previsioni del PIL sono in crescita: ¾ di punto percentuale nel 2010 e +1½% circa nel 2011. La ripresa delle attività a breve termine è dovuta ai miglioramenti del contesto esterno e delle condizioni finanziarie, nonché alle significative misure di politica monetaria e di bilancio messe in atto. In seguito, una serie di fattori potrebbe frenare la domanda del settore privato e di conseguenza limitare il vigore della ripresa. In particolare, le condizioni del mercato del lavoro rimangono difficili: il tasso di disoccupazione nell'Unione europea dovrebbe raggiungere il 10¼%. Anche il disavanzo pubblico dovrebbe aumentare, raggiungendo il 7½% del PIL nel 2010, prima di diminuire leggermente nel 2011 quando l'economia si riprenderà e le misure temporanee saranno gradualmente abbandonate.  " L'economia dell'Unione europea sta uscendo dalla crisi, soprattutto grazie alle misure ambiziose adottate dai governi, dalle banche centrali e dal UE, che non solamente hanno scongiurato il crollo del sistema ma hanno anche dato avvio alla ripresa. Ciononostante restano molte sfide da affrontare: per mantenere lo slancio e assicurare la sostenibilità della ripresa, è essenziale dare piena attuazione a tutte le misure annunciate e completare il risanamento del sistema bancario. Inoltre occorre cominciare a lavorare di più in un'ottica di medio termine valutando il modo migliore per ovviare agli effetti negativi che la crisi ha provocato sui mercati del lavoro, le finanze pubbliche e la crescita potenziale" ha affermato Joaquín Almunia, Commissario per gli Affari economici e monetari.  Dopo aver attraversato la crisi più profonda, più lunga e più diffusa della sua storia, l'economia dell'Unione europea è giunta a una svolta. Gli ultimi mesi hanno registrato un netto miglioramento della situazione economica e delle condizioni finanziarie, dovuto in gran parte all'adozione di misure di politica monetaria e di bilancio senza precedenti. Molti indicatori finanziari sono tornati ai livelli precedenti alla crisi e la fiducia è in aumento. Le prospettive relative alla crescita e agli scambi a livello mondiale sono migliorate, specialmente nelle economie dei paesi emergenti. Alla luce di questi andamenti, e tenendo conto di un adeguamento favorevole delle scorte, la crescita del PIL nell'Unione europea e nell'area dell'euro dovrebbe tornare positiva nella seconda metà di quest'anno. In arrivo una ripresa graduale  Il miglioramento delle prospettive a breve termine nell'Unione europea e all'estero deriva in parte da fattori temporanei: mano a mano che il loro effetto svanirà nel corso del 2010, è probabile che l'attività a livello mondiale subisca un rallentamento. Durante il periodo oggetto delle previsioni, la crescita delle esportazioni dell'Unione europea dovrebbe pertanto stabilizzarsi solo gradualmente. Anche la domanda interna sarà fortemente limitata. Tenendo presente lo scarso utilizzo della capacità, le previsioni di crescita della domanda relativamente deboli, i modesti aumenti della redditività e la crescita ancora moderata del credito, si prevede che gli investimenti non riprenderanno fino al 2011. Sebbene i consumi privati si siano dimostrati un fattore stabilizzante durante la crisi, la spesa delle famiglie nel periodo a venire sarà limitata dalla necessità di riassestare i bilanci domestici e dalle prospettive non rosee per il mercato del lavoro. Le conseguenze negative che la crisi finanziaria potrebbe avere sulla produzione potenziale costituiscono un altro ostacolo alla ripresa. Stando alle previsioni, dopo un aumento iniziale, la crescita del PIL nell'Unione europea e nell'area dell'euro dovrebbe rallentare prima di tornare a migliorare nella seconda metà del 2010 e oltre.  Mercato del lavoro e finanze pubbliche sotto pressione  Nonostante il mercato del lavoro dell'Unione europea abbia resistito alla crisi meglio del previsto (principalmente grazie a misure politiche a breve termine, riforme precedenti e mantenimento di eccedenze di manodopera in taluni Stati membri), nei prossimi trimestri è attesa una perdita di posti di lavoro. Secondo le previsioni, quest'anno l'occupazione diminuirà di quasi il 2¼%, e nel 2010 scenderà ancora di circa l'1¼%. L'occupazione dovrebbe stabilizzarsi progressivamente verso la fine del 2010 e nel 2011, una volta che la ripresa sarà consolidata.   Anche le finanze pubbliche sono state colpite duramente. Si stima che quest'anno il disavanzo pubblico triplicherà nell'Unione europea (raggiungendo quasi il 7% del PIL rispetto al 2¼% del 2008) e nel 2010 continuerà a salire fino a raggiungere il 7½% circa. Questo deterioramento deriva in parte dal funzionamento degli stabilizzatori automatici e dalle misure discrezionali adottate a sostegno dell'economia ma rispecchia anche un calo delle entrate più forte del previsto a seguito del rallentamento economico. Il disavanzo scenderà leggermente al di sotto del 7% del PIL nel 2011, con la ripresa dell'attività e la conclusione delle misure temporanee. Tuttavia il rapporto debito/PIL continuerà ad avere un andamento crescente.   L'inflazione resta moderata   L'inflazione nell'Unione europea e nell'area dell'euro dovrebbe registrare un lieve aumento dal livello molto basso attuale, pur rimanendo moderata durante il periodo di riferimento delle previsioni. In media, l'inflazione IAPC dovrebbe essere leggermente superiore all'1% nel 2010 e stabilirsi intorno all'1½% nel 2011 in entrambe le aree. Mentre i prezzi crescenti delle materie prime eserciteranno probabilmente una pressione al rialzo sull'inflazione, il sostanziale rallentamento dell'economia e la crescita debole dei salari dovrebbero invece avere un effetto di contenimento.  L 'incertezza resta elevata   L'economia dell'Unione europea sta superando la crisi ma le prospettive rimangono altamente incerte e soggette a rischi non trascurabili ma che nel complesso sembrano compensarsi. Se le misure politiche si dimostrassero più efficaci del previsto nel risanare il settore finanziario e migliorare la fiducia, o se la domanda mondiale aumentasse ben oltre le stime, la ripresa potrebbe essere sorprendentemente più vigorosa.  D'altro lato, le difficoltà del mercato del lavoro e gli ostacoli agli investimenti potrebbero avere conseguenze più pesanti del previsto.  Inoltre, se non risanerà i suoi bilanci, il settore bancario potrebbe non essere in grado di fornire sostegno sufficiente alla ripresa.  Anche i rischi che gravano sulle prospettive d'inflazione sembrano nel complesso compensarsi.   Le tabelle seguenti e il testo integrale del documento previsionale sono disponibili all 'indirizzo Internet:    http://ec.europa.eu/economy_finance/thematic_articles/article16051_en.htm    Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED
IP/09/ 1665  Bruxelles, 3 novembre 2009 Area unica dei pagamenti in euro (SEPA): sono diventati una realtà gli addebiti diretti transfrontalieri  (cfr.    MEMO/09/489   )  A partire dal 2 novembre, le banche inizieranno a offrire ai clienti la possibilità di effettuare pagamenti regolari utilizzando il nuovo sistema di addebito diretto della SEPA. Ciò significa che, per la prima volta, i consumatori e le imprese potranno effettuare transazioni di addebito diretto tra i diversi paesi dell 'area dell'euro. A sostegno del sistema, promosso dal settore bancario, a decorrere dal 1° novembre entreranno in vigore nuove norme comunitarie relative ai servizi di pagamento e ai pagamenti transfrontalieri, intese a garantire che gli addebiti diretti della SEPA siano altrettanto facili, efficaci e sicuri di quelli dei sistemi nazionali, senza essere più cari. Migliaia di banche dell'area dell'euro hanno già adottato il nuovo sistema.   Charlie McCreevy, Commissario per il mercato interno e i servizi, ha dichiarato: "Abbiamo raggiunto un nuovo risultato significativo nel percorso verso un'Area unica dei pagamenti in euro. Grazie alle iniziative del settore bancario e a una solida base legislativa a livello dell'UE, è ora possibile effettuare gli addebiti diretti tra i diversi paesi dell'area dell'euro e ciò costituisce una buona notizia per i consumatori, per le imprese e per l'economia nel suo complesso. Si tratta di un prodotto nuovo e assai innovativo che presenta reali vantaggi pratici, pertanto invito le banche che ancora non partecipano al sistema di unirsi alle migliaia che l'hanno già adottato." Addebiti diretti della SEPA  Gli addebiti diretti rappresentano per i consumatori un sistema comodo per effettuare pagamenti ricorrenti e per le banche un metodo efficace di raccolta del denaro, ad esempio riguardo a fatture di acqua, gas, elettricità e servizi di telecomunicazione o agli abbonamenti a riviste e periodici. L'ordine di addebito è disposto dal creditore, ma il cliente ha sempre il diritto di decidere se è opportuno accettare o meno un addebito diretto sul proprio conto bancario. Nonostante gli addebiti diretti siano ampiamente utilizzati in numerosi paesi dell'area dell'euro, attualmente non è previsto un sistema paneuropeo che renda possibili questi pagamenti a livello transfrontaliero. Migliaia di banche europee hanno già deciso di adottare il nuovo sistema fin dalla data di lancio.  Base legislativa comunitaria  La direttiva sui servizi di pagamento garantisce che i pagamenti elettronici all'interno dell'UE – in particolare gli addebiti diretti, ma anche i bonifici e i pagamenti con carta – diventeranno altrettanto facili, efficaci e sicuri dei corrispondenti pagamenti nazionali. Inoltre tale direttiva aumenta i diritti e la protezione di tutti coloro che utilizzano servizi di pagamento, come i consumatori, i rivenditori, le imprese e le autorità pubbliche. Quanto all'attuazione della direttiva, la maggior parte degli Stati membri ha rispettato la data del 1° novembre e i restanti Stati dovrebbero procedervi entro la fine dell'anno (con due eccezioni: Finlandia e Svezia).   Il regolamento modificato sui pagamenti transfrontalieri estende all 'addebito diretto il principio della parità delle commissioni per i pagamenti nazionali e transfrontalieri in euro (fino a 50 000 EUR). I bonifici, i pagamenti elettronici (comprese le transazioni con carta) e i prelievi da distributori automatici di banconote sono già coperti dalla versione precedente del regolamento. Inoltre, per facilitare l'avvio del sistema di addebito diretto della SEPA, il regolamento introduce anche norme temporanee per le commissioni d'interscambio multilaterale tra le banche e stabilisce un termine (novembre 2010) per la piena raggiungibilità per le operazioni di addebito diretto nell'area dell'euro. Per le banche che non appartengono all'area dell'euro, tale termine è fissato al novembre 2014.  Contesto della SEPA  Nell'Area unica dei pagamenti in euro (SEPA) i consumatori, le società e gli altri operatori economici saranno in grado di effettuare e ricevere pagamenti in euro in Europa, a livello nazionale e internazionale, alle stesse condizioni di base e con gli stessi diritti e obblighi, indipendentemente dalla loro ubicazione. In altre parole, effettuare pagamenti in euro verso un altro paese europeo sarà altrettanto semplice, economico e sicuro di un pagamento nazionale.   La SEPA armonizzerà i milioni di pagamenti elettronici effettuati ogni giorno attraverso bonifici, addebiti diretti e carte di pagamento (carte di addebito e di credito) e consentirà ai clienti di effettuare e ricevere pagamenti scritturali in euro dovunque al suo interno (ossia nell'UE a 27 nonché in Islanda, Liechtenstein, Norvegia, Svizzera e Principato di Monaco) usando un solo conto bancario e un'unica serie di strumenti di pagamento. LA SEPA è la conseguenza naturale dell'introduzione dell'euro e costituisce un nuovo importante passo verso il pieno sfruttamento del potenziale offerto dal mercato unico europeo.   L'area unica dei pagamenti in euro è un'iniziativa dell'industria bancaria europea, rappresentata dal Consiglio europeo per i pagamenti, fortemente sostenuta dalla Commissione e dalla Banca centrale europea (BCE).  Maggiori informazioni sono disponibili su internet ai seguenti indirizzi: Per la SEPA:   http://ec.europa.eu/internal_market/payments/sepa/index_en.htm   Per la direttiva sui servizi di pagamento:   http://ec.europa.eu/internal_market/payments/framework/index_en.htm   Per il regolamento sui pagamenti transfrontalieri:   http://ec.europa.eu/internal_market/payments/crossborder/index_en.htm
IP/09/ 1666  Bruxelles, 3 novembre 2009 Antitrust: la Commissione lancia una consultazione su un progetto di orientamenti per gli schemi di addebito diretto nell'area unica dei pagamenti in euro (SEPA)  La Commissione europea ha sollecitato osservazioni su un suo documento di lavoro inteso a fornire ulteriori orientamenti ai partecipanti agli schemi di addebito diretto (SDD) della SEPA. Lo scopo è assicurare che gli accordi collettivi di finanziamento applicati nell'ambito di tali schemi rispettino le regole di concorrenza del trattato CE. Gli schemi SDD, varati dal Consiglio europeo per i pagamenti il 2 novembre 2009, consentono per la prima volta ai consumatori e alle imprese di avvalersi di un sistema paneuropeo delle operazioni transfrontaliere di addebito diretto. Il documento di lavoro completa le indicazioni relative alle regole di concorrenza già figuranti nel regolamento n. 924/2009 del Consiglio e del Parlamento europeo relativo ai pagamenti transfrontalieri (   IP/09/637   ) e nelle dichiarazioni congiunte della Commissione e della Banca centrale europea del settembre 2008 e del marzo 2009 (   IP/08/1290   e   IP/09/468   ). Il termine ultimo per presentare le osservazioni è il 14 dicembre 2009. La pubblica consultazione risponde all'impegno della Commissione di tenersi in diretto dialogo con tutti gli operatori interessati. In seguito alla consultazione la Commissione deciderà, se lo riterrà opportuno, di adottare la versione definitiva degli orientamenti . Il membro della Commissione responsabile della concorrenza, Neelie Kroes, ha dichiarato: "Apportiamo oggi maggiori chiarimenti a tutti gli operatori interessati, in modo che il sistema di addebito diretto della SEPA possa svilupparsi con successo. La SEPA dovrebbe procurare reali benefici ai consumatori e alle imprese in Europa, ma per trarne pieno profitto, senza conseguenze negative per i clienti delle banche, è importante che siano rispettate le regole di concorrenza. Per approfondire la sua analisi, la Commissione intende avvalersi dei contributi degli interessati". Nel documento di lavoro della Commissione sono enunciati i principi generali che disciplinano gli accordi relativi alle commissioni multilaterali d'interscambio ('MIF') applicate per ogni operazione e per le operazioni che non possono essere eseguite correttamente (per esempio perché sul conto da addebitare non vi sono fondi sufficienti oppure perché il numero di conto è inesatto: le cosiddette operazioni "R") e gli altri accordi relativi ai metodi di pagamento. I contributi degli interessati dovrebbero consentire valutazioni più approfondite dei seguenti aspetti:   eventuali meccanismi di finanziamento collettivo in considerazione della situazione specifica di ciascun mercato nazionale;   probabili ripercussioni del sistema generale previsto dalla Commissione sugli schemi finora in uso ai quali esso subentrerà;   i vantaggi economici e qualitativi degli SDD rispetto agli attuali sistemi nazionali di addebito diretto.   Il messaggio principale del documento di lavoro è che in questa fase la Commissione ritiene tuttora, a titolo preliminare, che stabilire collettivamente una MIF per ogni operazione sarebbe contrario all'articolo 81 del trattato CE. Nondimeno, in linea di principio un accordo collettivo riguardante le commissioni multilaterali per le operazioni "R", se ben concepito, può rispondere a differenti obiettivi in materia di efficienza. Una maggiore efficienza, se adeguatamente comprovata, potrebbe consentire alla Commissione d'introdurre per le operazioni "R" un sistema collettivo rispondente all'articolo 81. Contesto  La   SEPA   (" S ingle E uro P ayments A rea": area unica dei pagamenti in euro) è un'iniziativa del settore bancario europeo, con l'appoggio della Commissione e della Banca centrale europea, il cui intento è istituire un'area integrata per i pagamenti in euro e far sì che i pagamenti transfrontalieri siano altrettanto agevoli ed efficienti di quelli effettuati all'interno dello Stato. La SEPA comprende i bonifici, le carte di pagamento e l'addebito diretto. Grazie ai nuovi SDD, i clienti delle banche e altri prestatori di servizi di pagamento saranno in grado per la prima volta di ottenere l'addebito diretto transfrontaliero a favore e a carico di conti bancari esistenti in ciascuno dei 32 Stati europei partecipanti alla SEPA  (gli Stati membri dell'UE, Islanda, Liechtenstein, Monaco, Norvegia, Svizzera), per effettuare pagamenti regolari quali canoni di locazione, ipoteche, fatture dell'elettricità, bollette del telefono e abbonamenti a riviste. I nuovi SDD possono servire anche per pagamenti all'interno dello Stato ed è probabile che, progressivamente, saranno utilizzati per tutti gli addebiti diretti in euro.  Poiché la SEPA comprende accordi tra parti (potenzialmente) concorrenti, gli accordi collettivi di finanziamento relativi agli SDD devono rispettare le regole di concorrenza del trattato CE. A tale riguardo, il regolamento n. 924/2009 relativo ai pagamenti transfrontalieri nella Comunità ha previsto un periodo di transizione fino al 31 ottobre 2012 per i meccanismi collettivi di commissioni interbancarie per ogni operazione (   IP/09/637   ). La certezza del diritto e i chiarimenti apportati dal regolamento n.  924/2009 durante il periodo di transizione dovrebbero facilitare l'avvio del nuovo sistema SDD e la sua adozione progressiva presso le banche. Per quanto riguarda gli accordi di finanziamento a lungo termine, nella dichiarazione congiunta del 24 marzo 2009 la Commissione e la BCE hanno precisato che una commissione multilaterale generale d'interscambio (MIF) per ogni operazione di addebito diretto non sembra giustificata per motivi di efficienza, in entrambi i casi di operazioni all'interno dello Stato o transfrontaliere, e non sembra quindi compatibile con le regole antitrust UE (   IP/09/468   ). Il testo integrale del documento di lavoro della Commissione è disponibile sul seguente sito:   http://ec.europa.eu/competition/sectors/financial_services/SEPA_working_document.pdf   Il termine ultimo per contribuire alla consultazione è il 14 dicembre 2009, all'ora di chiusura degli uffici. Per altre informazioni sulla SEPA, vedere:    http://ec.europa.eu/internal_market/payments/sepa/index_en.htm       http://ec.europa.eu/competition/sectors/financial_services/banking.html
IP/ 09/1683   Bruxelles, 6 novembre 2009   Pesca : riunione decisiva della Commissione internazionale per la conservazione dei tonnidi dell’Atlantico (ICCAT)   Si aprirà d omani a Recife, in Brasile, la riunione annuale della Commissione internazionale per la conservazione dei tonnidi dell’Atlantico (ICCAT). Le questioni cruciali da affrontare per l’Unione europea sono come assicurare la ricostituzione del tonno rosso dell’Atlantico, in particolare riducendo il totale ammissibile di catture (TAC) e la capacità di pesca, promuovere il rispetto delle norme dell’ICCAT e adottare per tutti gli stock ittici misure adeguate basate su fondamenti scientifici. L’UE intende fare in modo che sia data l’opportuna attenzione non solo al tonno rosso, ma a tutti gli stock ittici per i quali è necessario un intervento, e che siano adottate misure di conservazione appropriate in modo da garantire la sostenibilità delle attività di pesca associate ai vari stock.  Il Concilio ha conferito alla Commissione un mandato forte di negoziazione per conto dell’UE nella riunione dell’ICCAT di quest’anno. Joe Borg, commissario europeo per gli affari marittimi e la pesca, ha dichiarato al riguardo:  “Nonostante gli sforzi profusi dai pescatori europei e i progressi realizzati, la situazione del tonno rosso richiede un intervento più incisivo. Quest’anno l’ICCAT deve affrontare la questione in modo radicale. È indispensabile seguire scrupolosamente i pareri scientifici relativi al tonno rosso e a tutti gli altri stock ittici interessati, riducendo di conseguenza i totali ammissibili di catture, e contenere efficacemente l’eccessiva capacità di pesca. Ci aspettano decisioni difficili, ma questo è il prezzo da pagare per garantire il futuro delle attività di pesca. L’UE, che occupa una posizione di primo piano nel settore, svolgerà appieno il proprio ruolo".   Per lo stock orientale di tonno rosso l ’ICCAT ha adottato lo scorso anno a Marrakech un piano quindicennale riveduto che prevede campagne di pesca più brevi, un programma inteso a ridurre la capacità di pesca e un pacchetto di misure di controllo senza precedenti. Tuttavia l’ultimo parere del comitato scientifico dell’ICCAT ribadisce la necessità di ridurre i totali ammissibili di catture. Inoltre nella prossima riunione dell’ICCAT dovranno essere discussi per approvazione i piani di gestione della capacità elaborati dai paesi membri dell’ICCAT, secondo quanto previsto dal piano di ricostituzione di Marrakech. A Recife sarà dato seguito anche alla riunione straordinaria del comitato di applicazione dell’ICCAT tenutasi lo scorso marzo a Barcellona. Per gli altri stock di importanza cruciale, compreso il tonno obeso, il pesce spada dell’Atlantico e del Mediterraneo e il tonno bianco dell’Atlantico settentrionale, è prevista la revisione o l’elaborazione di piani di gestione pluriennali. Anche se alcuni piani hanno dato buoni risultati (come quello per il pesce spada dell’Atlantico settentrionale), alla luce degli ultimi dati scientifici sono necessari ulteriori adeguamenti. Infine è opportuno che l’esame della conformità alle norme dell’ICCAT per queste specie sia effettuato con lo stesso rigore riservato agli obblighi relativi al tonno rosso.   L ’Unione europea promuoverà l’adozione di misure di protezione ambiziose per gli squali, nel rispetto dell’impegno da essa assunto con il corrispondente piano d’azione. Quest’anno, in particolare, presenterà proposte di misure volte a proteggere lo smeriglio e il pesce volpe.   La riunione annuale dell ’ICCAT si svolgerà quest’anno dal 7 al 15 novembre. L’ICCAT, un’organizzazione intergovernativa per la pesca responsabile della conservazione dei tonnidi e delle specie affini nell’Oceano Atlantico e nei mari adiacenti, è stata istituita nel 1966 e conta attualmente 51 membri. Per ulteriori informazioni consultare il sito internet:   www.iccat.int
IP/ 09/1685   Bruxelles, 9 novembre 2009  L'UE commemora la caduta del Muro di Berlino con uno spettacolare effetto domino  I Presidenti della Commissione europea e del Parlamento europeo , capi di Stato e di governo e centinaia di migliaia di persone sono attesi oggi a Berlino per partecipare alle manifestazioni in occasione del ventesimo anniversario della caduta del Muro, evento memorabile della storia contemporanea e pietra miliare dell'integrazione europea   Il presidente Barroso , che presenzierà stasera a Berlino al "Festival of Freedom" di fronte alla Porta di Brandeburgo, ha dichiarato: "La caduta del Muro di Berlino non soltanto ha segnato il crollo del totalitarismo nell'Europa centrale e orientale, ma costituisce anche un forte simbolo della riunificazione della Germania e dell'intera Europa. Il 9 novembre 1989 è stato un momento in cui tutto sembrava possibile, all'insegna di una intensa felicità, di un desiderio di libertà e di un ideale di rivoluzione pacifica. Una data realmente storica, che mi ha ricordato sotto molti aspetti la rivoluzione portoghese del 1974, da me vissuta in prima persona quando ero studente diciottenne".   " Il 1989 è l'anno che ha cambiato il volto dell'Europa. La caduta del Muro di Berlino è stata uno degli eventi più significativi della nostra epoca", ha affermato Margot Wallström, vicepresidente della Commissione europea, responsabile per le relazioni internazionali e la strategia della comunicazione.  Nel corso di tutto l'anno , all'insegna dello slogan “Europa, unita e libera”, la Commissione europea ha organizzato numerose iniziative e manifestazioni a livello nazionale ed europeo per commemorare la caduta della Cortina di ferro. Alla manifestazione che ricorderà la caduta del Muro questa sera a Berlino è prevista la partecipazione di centinaia di migliaia di persone: tra queste, il presidente della Commissione José Manuel Barroso, che si rivolgerà brevemente ai presenti.   Momento culminante del "Festival of Freedom" sarà un evento artistico che si ispira all'effetto domino degli avvenimenti del 1989. La città di Berlino, con la partecipazione della direzione generale della Comunicazione e della Rappresentanza della Commissione a Berlino, ha fatto allineare 1000 tessere di un domino gigante su un tratto di 1,2 km dove sorgeva il Muro di Berlino, tra il Checkpoint Charlie e il Reichstag. Le tessere, che verranno fatte simbolicamente cadere così come vent'anni fa è caduto il Muro, sono state dipinte in tutto il mondo, principalmente dai ragazzi delle scuole, ma anche da diverse personalità tra le quali il presidente della Commissione Barroso e il presidente del Parlamento europeo Jerzy Buzek, che contribuiranno stasera a Berlino a innescare lo spettacolare effetto domino. Per ulteriori informazioni    www.europa1989-2009.eu      http://www.mauerfall09.de/en/home.html
IP/09/1686 Bruxelles, 9 novembre 2009 Il 16% dei cittadini europei sostiene di aver subito discriminazioni – Nuovo sondaggio d’opinione Secondo un nuovo sondaggio d’opinione pubblicato oggi dalla Commissione europea, 1 persona su 6 in Europa dichiara di essere stata vittima di discriminazioni durante l’anno scorso. Il 64% dei cittadini europei è inoltre preoccupato perché la recessione contribuirà a maggiori discriminazioni dovute all’età sul mercato del lavoro. Questi recenti risultati dell’Eurobarometro precedono il vertice europeo di quest’anno sull’uguaglianza (Stoccolma, 16 - 17 novembre p.v.).  “La discriminazione è un problema in tutta Europa; il modo in cui la gente lo percepisce è sostanzialmente stabile rispetto allo scorso anno" ha detto Vladimír Špidla, commissario per le pari opportunità. “Un aspetto preoccupante è la percezione che, a causa della recessione, la discriminazione dovuta all’età stia aumentando.” E ha aggiunto: “Questi risultati dimostrano che nonostante innegabili progressi, c’è ancora parecchio da fare nel campo dell’educazione ai diritti sulla parità di trattamento, soprattutto a livello nazionale, e affinché parità non sia solo una parola vuota, ma una realtà”. La discriminazione come esperienza personale da parte dei dichiaranti non è sostanzialmente cambiata: anche nell’indagine effettuata l’anno scorso, l’età era la ragione più diffusa (6% dei dichiaranti). Complessivamente, nel 2009 il 16% dei cittadini europei riferisce di aver subito discriminazioni (di razza, religione, età, disabilità od orientamento sessuale): si tratta dello stesso livello del 2008. Si assiste però a un forte aumento della discriminazione percepita in base all’età e alla disabilità. Il 58% dei cittadini europei ritiene che nel proprio paese la discriminazione in base all’età sia molto estesa (rispetto al 42% nel 2008); il 53% denuncia la discriminazione dovuta a disabilità (rispetto al 45% nel 2008). Emerge anche una chiara correlazione con l’attuale situazione economica: il 64% degli interrogati prevede che la recessione dia luogo sul mercato di lavoro a una più pronunciata discriminazione a cause dell’età. Ciò è forse un riflesso dell’aumento della disoccupazione giovanile in molti paesi della UE, in seguito alla recessione, oltre che della crescente consapevolezza di queste forme di discriminazione. In genere, 1 cittadino europeo su 3 si dichiara consapevole dei propri diritti se divenisse vittima di discriminazioni o molestie. Ma tale proporzione nasconde forti differenze tra i vari paesi. La consapevolezza è aumentata, dopo l’ultima indagine del 2008 nel Regno Unito (+8 punti), in Francia (+7), in Irlanda e Svezia (ciascuna, +6) ma è diminuita in Polonia (-12) e in Portogallo (-11). Accrescere la consapevolezza del pubblico è un processo a lunga scadenza che richiede sforzi comuni a livello europeo e nazionale anche da parte di attori importanti come gli organismi nazionali preposti alla parità. La Commissione europea si è impegnata in questo campo lanciando la campagna di informazione paneuropea “Per la diversità - Contro le discriminazioni”, finanziando, in seno al programma PROGRESS, progetti nazionali di sensibilizzazione e, prima ancora, con il “2007: Anno europeo delle pari opportunità”. Rispetto alla necessità di denunciare casi di discriminazione, la maggior parte dei cittadini contatterebbe innanzitutto la polizia (55%), mentre il 35% contatterebbe il competente organismo a favore della parità e il 27% un sindacato. La fiducia nei diversi organismi che trattano questioni legate alle discriminazioni varia fortemente da un paese all’altro. È incoraggiante constatare che i dati ottenuti attraverso l’indagine faccia intravedere i meccanismi sociali capaci di risolvere la discriminazione. Dalla relazione emerge che l’attività sociale, l’istruzione e la sensibilizzazione contribuiscono a una più ampia accettazione delle diversità. Anche attività e politiche che affrontino questa problematica contribuiranno senza dubbio a limitare ulteriormente la discriminazione e a promuovere la diversità. Contesto  Il 16-17 novembre 2009, la Presidenza svedese della UE e la Commissione europea organizzano a Stoccolma il terzo vertice europeo a favore della parità ( 3 rd EU Equality Summit ). Questa manifestazione che si tiene annualmente vuole che le questioni legate alla discriminazione e alla diversità assumano l’importanza che meritano nell’agenda degli impegni della UE e dei governi nazionali, e che le conoscenze e le esperienze siano condivise al fine di sviluppare modi efficaci per neutralizzare ogni forma di discriminazione.  Questo è la terza di una serie di indagini dell’Eurobarometro specialmente dedicate alla discriminazione in Europa e mira a sondare il modo in cui sono mutate la percezione e le opinioni negli ultimi anni. Quest’ultima indagine è stata effettuata tra il 29 maggio e il 15 giugno 2009, su un campione di 26 756 persone, intervistato in 30 paesi europei (27 Stati membri della UE e i tre paesi candidati). Questa volta, sono state aggiunte nuove domande sull’impatto della recessione e sul livello percepito della discriminazione. L’indagine inoltre ha anche riguardato, per la prima volta, i 3 paesi candidati: Croazia, ex Repubblica iugoslava di Macedonia e Turchia. Le indagini precedenti erano state effettuate nel 2006 e nel 2008.  Ulteriori informazioni    MEMO/09/495    Eurobarometro speciale sulla discriminazione - riassunto, relazione e schede nazionali    http://ec.europa.eu/public_opinion/archives/eb_special_en.htm    Terzo vertice sull’uguaglianza - Cooperazione a favore dell’uguaglianza (3rd Equality Summit – Cooperation for equality)    http://ec.europa.eu/social/main.jsp?catId=88&amp;langId=en&amp;eventsId=220&amp;furtherEvents=yes    La lotta alle discriminazioni    http://ec.europa.eu/antidiscrimination       www.stop-discrimination.info    Abbonatevi gratuitamente al bollettino elettronico d’informazione della Commissione europea sull’occupazione, gli affari sociali e le pari opportunità   http://ec.europa.eu/social/e-newsletter
IP/09/1688 Bruxelles, 10 novembre 2009 Dichiarazione di Paweł Samecki, Commissario responsabile per le politiche regionali, in merito alla relazione annuale della Corte dei conti europea  Sono lieto nel constatare che la relazione odierna presentata dalla Corte dei conti europea sui conti del 2008 indica che stiamo raggiungendo risultati positivi e che andiamo nella direzione giusta.       Cliccare qui per la versione video della dichiarazione (soltanto in EN)     La Commissione si sta dando da fare per aiutare le autorità nazionali a ridurre il tasso di errore nei progetti cofinanziati dall'Unione europea. I nostri sforzi congiunti stanno recando frutti, ma è ovvio che possiamo fare di più e che intendiamo fare di più.  Il nostro approccio è rigoroso ma è anche equo ed equilibrato. La Commissione europea ha avviato l'anno scorso un piano d'azione articolato in 37 punti volto a ridurre nel medio termine il tasso d'errore. Il nostro piano, che abbiamo portato avanti anche nel 2009, persegue una duplice strategia :     aiutare le autorità nazionali a meglio verificare l'ammissibilità delle spese di progetto prima di presentare alla Commissione europea richieste di pagamento; e    adottare misure più rigorose e più celeri per sospendere i pagamenti o per recuperare gli importi qualora gli Stati membri non rispettino le norme vigenti.     A bbiamo una responsabilità condivisa nella gestione dei fondi strutturali e di coesione al fine di assicurare che i controlli finanziari in atto negli Stati membri siano efficaci e che noi possiamo recuperare tutte le somme per le quali la richiesta di pagamento si sia rivelata infondata. In altri termini, il nostro piano d'azione serve a proteggere gli interessi dei contribuenti dell'UE.  Per quanto concerne l'anno in corso, abbiamo recuperato 629 milioni di euro di pagamenti richiesti in modo incorretto. Riteniamo che recupereremo un altro mezzo miliardo di euro entro la fine del 2009. E questo si aggiunge al miliardo e mezzo di euro risultante dalle rettifiche che abbiamo apportato nel 2008. Questi recuperi, o rettifiche finanziarie come vengono definiti, dimostrano l'impegno della Commissione a affrontare debitamente gli errori di rilievo. Secondo una stima contenuta nella relazione odierna della Corte dei conti europea, l'11% degli importi da noi trasferiti agli Stati membri a fini di progetti che rientrano nella politica di coesione non avrebbe dovuto essere richiesto o versato. Questo tasso di errore è troppo elevato. Non si pensi però che un tasso d'errore dell' 11% significhi che non siamo in grado di rendere conto dell'11% del bilancio UE destinato alla coesione o che il denaro sia scomparso in un buco nero. In tutti i casi in cui si siano riscontrati errori risultanti da pagamenti indebiti la Commissione interviene per recuperare i finanziamenti – anche se questo può richiedere tempo. È ovvio che noi tutti aspiriamo a far scendere quanto prima possibile il tasso di errore. E penso che ci riusciremo una volta che le misure da noi poste in atto produrranno i loro pieni effetti. Gli errori però vanno visti in un contesto appropriato. È importante non perdere di vista il quadro generale. Il denaro che investiamo per il tramite della politica di coesione dell'UE comporta effetti positivi per la vita dei cittadini, effetti che, per l'appunto, sono risultati ancor più percettibili nell'attuale crisi economica e finanziaria. Il denaro fluisce là dove ce n'è più bisogno – nell'economia reale. La politica di coesione dell'UE ha contribuito a creare circa 600.000 posti di lavoro a partire dal 2000; essa trasforma le economie regionali e nazionali investendo nella modernizzazione delle infrastrutture, nell'ambiente, nelle piccole imprese e nelle qualifiche. A partire dal 2000 la politica di coesione ha finanziato più di 100.000 kilometri di strade e autostrade, nuove o ristrutturate, 4.000 kilometri di nuove linee ferroviarie, ed è servita a modernizzare 130 porti e più di 30 aeroporti. Questo investimento contribuisce a rendere l'Europa più competitiva sul mercato globale e a produrre una crescita sostenibile nel lungo termine. Le nostre regole in materia di finanziamenti sono sensate e proporzionate. Esse garantiscono il giusto equilibrio tra la necessità di disporre dei migliori controlli possibili e quella di assicurare l'efficienza economica in relazione ai risultati ottenuti. Sta di fatto che alcuni dei problemi che ci troviamo ad affrontare risultano da regole che non sono state comprese o applicate correttamente. Per questo motivo continuiamo ad adoperarci per semplificare i regolamenti e ridurre gli oneri burocratici. Secondo le nostre stime queste semplificazioni, a partire dal 2007, hanno contribuito a ridurre di più del 20% l'onere amministrativo a carico dei beneficiari. Ad esempio, abbiamo recentemente modificato le nostre regole per consentire l'uso di pagamenti a tasso forfettario e di somme forfettarie e non intendiamo fermarci qui.  Vorrei inoltre smentire un concetto diffuso: il termine errore non significa frode . Quando i revisori della Corte dei conti e della Commissione parlano di errori essi intendono dire che non sono state rispettate tutte le condizioni per la fruizione di un finanziamento UE. La frode è qualcosa di molto più grave del mancato rispetto delle regole; si tratta di un inganno deliberato o criminoso. Stando all'OLAF, l'Ufficio europeo per la lotta antifrode, i casi di frode interessano meno dello 0,2% di tutti i versamenti effettuati dalla Commissione negli anni dal 2000 al 2008 a titolo della politica di coesione. In altre parole: il 99,8% delle somme versate a partire dal bilancio UE a titolo della politica di coesione è stato esente da frode. Il denaro dell'UE è il vostro denaro e potete esser certi che la Commissione europea fa quanto in suo potere per assicurare che ogni singolo euro sia tutelato e venga usato adeguatamente.  Vi ringrazio per la vostra attenzione.
IP/09/1690 Bruxelles, 10 novembre 2009 Valutazione positiva sui conti dell'UE – forte determinazione sulle sfide rimanenti Per il secondo anno successivo, i revisori esterni hanno dato un parere positivo sui conti annuali dell'UE. Per quanto riguarda i pagamenti, dal 2004 gli importi che hanno ricevuto un "cartellino rosso" dai revisori dei conti si sono dimezzati grazie ai miglioramenti significativi intervenuti nella gestione finanziaria dell'UE.  "Ringrazio la Corte dei conti per la sua relazione, che conferma che i nostri sforzi producono risultati", ha detto Siim Kallas, vice presidente della Commissione europea responsabile degli affari amministrativi, dell'audit e della lotta antifrode. "Dopo un'efficace riforma del nostro sistema di contabilità, i nostri conti sono ora del tutto affidabili. Inoltre mi rallegro del parere globalmente positivo sui pagamenti nell'ambito della politica agricola comune, ottenuto soprattutto grazie alle recenti riforme della PAC, che hanno notevolmente semplificato le procedure per gli agricoltori e le amministrazioni. Per quanto riguarda gli errori nei pagamenti effettuati dagli Stati membri a favore delle regioni dell'UE, verrà applicato il massimo rigore: la Commissione europea recupererà il denaro ogni volta che le amministrazioni nazionali non riusciranno a spenderlo correttamente.''  Disco verde per le sovvenzioni agricole Il quadro generale è rassicurante. I conti sono stati certificati "regolari e veritieri", il che si traduce in un parere positivo. Per quanto riguarda le spese, la Commissione è riuscita a dimezzare la spesa "in rosso" da oltre il 60% delle spese totali nel 2004 al 30% circa l'anno scorso:  Figures and graphics available in PDF and WORD PROCESSED   Rischio stimato di errore nelle spese dell'UE  Ben il 70% del bilancio dell'UE presenta attualmente un basso rischio di errore (con un'incidenza finanziaria stimata al 5% o meno); il resto è costituito da pagamenti effettuati dagli Stati membri nell'ambito della politica di coesione, settore in cui un ricorso maggiore ai recuperi riduce efficacemente il rischio finanziario per il bilancio dell'UE. Nel complesso l'agricoltura ha ricevuto un parere positivo dai revisori dei conti .  Recuperi aumentati di quattro volte  I revisori dei conti stimano che almeno l'11% dei pagamenti effettuati dagli Stati membri a nome dell'UE a favore dei progetti regionali e dei progetti in materia di occupazione nell'ambito della politica di coesione nel 2008 non avrebbe dovuto essere rimborsato. Sebbene molti di questi errori riguardino l'applicazione erronea delle procedure finanziarie dell'UE e non comportino il fallimento dei progetti o lo spreco di fondi, la Commissione tiene in grande considerazione l'avvertimento dei revisori dei conti ed è determinata a recuperare dagli Stati membri tutti i pagamenti indebiti.   Nel 2008 sono state avviate procedure di recupero per un totale di 2,9 miliardi di EUR, in tutti i settori politici. Per i soli pagamenti della politica di coesione, i recuperi richiesti dalla Commissione e dagli Stati membri sono aumentati di quattro volte rispetto al 2007, raggiungendo un importo di 1,6 miliardi di EUR ; un importo supplementare di 1,1 miliardi di EUR dovrebbe essere recuperato entro la fine del 2009. La Commissione inoltre sospende i pagamenti fino a quando gli Stati membri non adottano misure correttive: sono state prese 15 decisioni di sospensione dei pagamenti negli ultimi due anni, e sono previste procedure di sospensione per quanto riguarda 28 programmi. Misure preventive La Commissione concorda con la Corte circa il fatto che gran parte degli errori è riconducibile alla complessità delle regole. Pertanto, in un'ottica di prevenzione, la Commissione sta intensificando gli sforzi per fornire agli Stati membri orientamenti nei settori maggiormente soggetti a errori e per diffondere le buone pratiche in materia di controllo. Il rischio di errori dovrebbe diminuire grazie anche all'adozione di procedure finanziarie semplificate (ad esempio, un ricorso più generalizzato ai pagamenti forfettari per i progetti di ricerca), che già si applicano ai nuovi programmi (2007-2013). Inoltre, è in corso una consultazione pubblica su come migliorare le procedure finanziarie dell'UE. Ulteriori informazioni: 1) La spesa dell'UE – alcuni miti da sfatare:    http://ec.europa.eu/budget/sound_fin_mgt/myths_en.htm    2) Comunicati stampa:    http://europa.eu/press_room/press_packs/auditors/index_en.htm
IP/ 09/1702   Bruxelles, 12 novembre 2009   Manifesto per la creatività e l'innovazione in Europa  Il manifesto in questione rappresenta uno dei risultati principali dell'Anno europeo della creatività e dell'innovazione 2009. È il risultato di un lavoro collettivo degli ambasciatori dell'Anno, personalità di rilievo europee del mondo della cultura, della scienza, degli affari, dell'istruzione e del design. Con i suoi "sette comandamenti", il manifesto contribuirà a modellare la strategia comunitaria per promuovere creatività e innovazione nel corso del prossimo decennio. Gli ambasciatori presenteranno oggi, a mezzogiorno, il manifesto al Presidente della Commissione nel corso di una cerimonia che si svolgerà nella sala stampa della Commissione.  Il Presidente della Commissione Jose Manuel Barroso ha detto: "Creatori e innovatori, a prescindere dalla loro posizione, condividono una visione del futuro e di come migliorarlo rispetto al passato. L'Europa ha bisogno più che mai di una simile visione in quanto cerchiamo di condurre sforzi globali per uscire dalla crisi ed affrontare il cambiamento climatico. Di conseguenza ringrazio vivamente gli Ambasciatori per il loro manifesto per la creatività e l'innovazione in Europa e farò il possibile per assicurare che la loro visione si integri nella nuova strategia della Commissione per l'UE 2020."  Come può l'Europa essere un attore di primo piano nel nuovo ambiente globalizzato, altamente competitivo e fondato sulle conoscenze del 21°secolo? In che modo il potenziale creativo e innovativo dell'Europa può essere utilizzato meglio nel campo dell'istruzione, della ricerca, della cultura, del design, degli affari e nel mondo del lavoro? Come può la politica pubblica a livello europeo e nazionale promuovere la creatività e l'innovazione in questi settori?  Personalità europee di primo piano provenienti da vari contesti hanno riflettuto su questi temi nella loro qualità di ambasciatori per l'Anno europeo della creatività e innovazione 2009. Il manifesto per la creatività e l'innovazione in Europa costituisce  il risultato di questo lavoro collettivo. Attraverso sette priorità e sette linee di azione, il manifesto fornisce un potente impulso a favore del cambiamento. Esso contribuirà a dar forma alla visione europea del ruolo della creatività e dell'innovazione e nutrirà la strategia dell'Unione per il decennio 2010-2020.  Gli ambasciatori che hanno confermato la loro presenza alla cerimonia della consegna del manifesto sono i seguenti:    Jean-Philippe Courtois (FR), presidente della Microsoft International      Jordi Savall (ES), musicista e professore      Christine van Broeckhoven (BE), professore, specialista in neuroscienze molecolari      Damini Kumar (IE), designer e inventore      Blanka Říhová (CZ), professoressa, microbiologa      Leonel Moura (PT), artista concettuale      Dominique Langevin (FR), professore, fisico      Edward de Bono (MT), autore e conferenziere di fama internazionale sulla creatività e sul pensiero laterale.    Ern ö Rubik (HU), professore, architetto, designer    Il manifesto è presentato oggi, alle ore 12.00, dagli ambasciatori al Presidente della Commissione  Barroso , nel corso di una conferenza stampa nella sala stampa del Berlaymont. Al termine della conferenza stampa, i giornalisti potranno intervistare individualmente il Sig. Maroš Šefčovič , Commissario europeo per l'istruzione, la formazione, la cultura e la gioventù e gli ambasciatori dell'Anno europeo.  L'Anno europeo della creatività e innovazione 2009 intende promuovere approcci creativi e innovativi in vari settori dell'attività umana e contribuire a preparare l'Unione europea alle sfide che l'attendono in un mondo globalizzato.  Sito web ufficiale dell'Anno europeo della creatività e dell'innovazione:     http://www.create2009.europa.eu    ANNEX Ambassador profiles:   Jean-Philippe Courtois (FR)   One of the leading Europeans in the global technology industry. With over 25 years of industry experience, as president of Microsoft he leads now the company's international strategy and operations in over 200 countries around the world. Within Microsoft, he has championed the company-wide response on how to use software and services to achieve Europe’s Jobs and Growth Agenda.   Jordi Savall (ES)   Concert performer, teacher, researcher and creator of new projects, both musical and cultural. He is one of the principal architects of the current re-evaluation of historical music. For more than thirty years he has been devoted to the rediscovery of neglected musical treasures. He has brought recognition to the viola da gamba and to music from here and elsewhere that had fallen into oblivion.   Christine van Broeckhoven (BE)   Professor, molecular neuroscientist, a specialist in neurodegenerative brain diseases. Director of the Department of Molecular Genetics, University of Antwerpen. She is the holder of several awards, among them the L'Oréal-UNESCO Award for Women in Science.   Leonel Moura (PT)    Artist interested in both human and artificial creativity. He made several painting robots able to create their own art. One of these robots called RAP (Robotic Action Painter) is in permanent display at the American Museum of Natural History in New York. He is the first in the world to build a Robotarium, which is a zoo for autonomous robots.   Damini Kumar (IE)   Designer, winner of the Young British Female of the Year Award (2001). She works with Women Into Science and Engineering to encourage girls into engineering and science. She gained a degree in mechanical engineering from Imperial College of London and an MSc Masters in Engineering Product Design from London's South Bank University.   Blanka Říhová (CZ)   Microbiologist, deputy director and head of Division Immunology and Genetic Biology at the Institute of Microbiology, Academy of Sciences of the Czech Republic. She has obtained her scientific degrees at the Charles University in Prague and at the Czechoslovak Academy of Sciences.   Ernő Rubik (HU)   Inventor, sculptor and professor of architecture. He is best known for the invention of mechanical puzzles including Rubik's cube, Toy of the Year in 1980-1982 in several countries. He obtained his degree at the Budapest University of Technology, and the Hungarian University of Applied Arts (today: Moholy-Nagy University of Art and Design).   Dominique Langevin (FR)   Physical chemist, director of research at the Centre National de la Recherche Scientifique (CNRS) a specialist in foams and emulsions. Winner for Europe of the highly prestigious L’Oréal-UNESCO Award for Women in Science (2005). She obtained her degree in physics at the École Normale Supérieure, Sèvres.   Edward de Bono (MT)   Professor of psychology, and founder of the World Centre for New Thinking in Malta. He is the originator of lateral thinking which treats creativity as the behaviour of information in a self-organising information system - such as the neural networks in the brain. He graduated in Oxford from psychology and obtained a D. Phil. in medical research.
IP/09/ 1703   Bruxelles , 12 novembre 2009   Cambiamenti climatici: la relazione sui progressi realizzati mostra che l'UE è sulla buona strada per raggiungere gli obiettivi di Kyoto e addirittura per superarli   L'UE è sulla buona strada per rispettare gli impegni assunti nell'ambito del protocollo di Kyoto al fine di ridurre o limitare le emissioni di gas serra: questo è ciò che risulta dalla relazione annuale della Commissione sui progressi realizzati in materia. Dalle ultime proiezioni inviate dagli Stati membri emerge che l'UE-15 riuscirà a conseguire l'obiettivo di riduzione previsto ( − 8%). Degli altri dodici Stati membri dell'UE, dieci hanno inoltre contratto impegni individuali nell'ambito del protocollo, che dovrebbero portare a una riduzione delle emissioni di tali paesi del 6% o 8% rispetto al livello dell'anno di riferimento. Tale risultato sarà conseguito grazie a una combinazione di politiche e di misure già adottate, all'acquisto di crediti di emissione derivanti da progetti realizzati in paesi terzi, all'acquisizione di quote e di crediti nell'ambito del sistema UE di scambio delle quote di emissione (sistema ETS comunitario) e alle attività silvicole che assorbono carbonio dall'atmosfera.   Secondo il commissario all'ambiente, Stavros Dimas, "queste proiezioni confermano ulteriormente la posizione preminente dell'UE per quanto riguarda il rispetto degli impegni internazionali nella lotta ai cambiamenti climatici. I dati dimostrano che l'UE-15 è ben posizionata per conseguire l'obiettivo di Kyoto fissato per il periodo 2008-2012. Inoltre, con il pacchetto su clima ed energia che l'UE ha adottato all'inizio dell'anno abbiamo già messo in atto le misure principali che serviranno a ridurre ulteriormente le nostre emissioni di almeno il 20% rispetto ai livelli del 1990 entro il 2020. Nessun'altra regione del mondo ha fatto altrettanto. Ma il 20% non è sufficiente per impedire il verificarsi di cambiamenti climatici dalle conseguenze pericolose. Per questo l'UE si è impegnata ad abbattere le emissioni fino al 30% se, nel corso della conferenza di Copenaghen del prossimo dicembre, altri grandi paesi emettitori daranno un equo contributo alla conclusione di un accordo globale sul clima che punti ad obiettivi ambiziosi. È fondamentale che i nostri partner del mondo industrializzato e le grandi economie emergenti facciano fronte alle proprie responsabilità.". Gli impegni di Kyoto  Nell 'ambito del protocollo di Kyoto, i 15 paesi che al momento della sua adozione facevano parte dell'UE (UE-15) si sono impegnati a ridurre le emissioni collettive di gas serra dell'8% rispetto all'anno di riferimento stabilito (in genere il 1990) tra il 2008 e il 2012. Nell'ambito di questo impegno collettivo ciascuno Stato membro dell'UE-15 deve realizzare un obiettivo di emissione nazionale specifico che, ai sensi del diritto comunitario, è vincolante.   Non c 'è, invece, un obiettivo collettivo per l'UE-27. Per dieci dei dodici Stati membri che hanno aderito all'UE nel 2004 e nel 2007 il protocollo prevede obiettivi individuali di riduzione delle emissioni, variabili tra − 6% e − 8% rispetto all'anno di riferimento, da conseguire sempre nel periodo 2008-2012. Solo Cipro e Malta non devono realizzare alcun obiettivo di riduzione.  Proiezioni per l 'UE-15 e l'UE-27   Come annunciato in maggio (cfr.   IP/09/851   ), nel 2007 — ultimo anno per il quale sono disponibili dati completi — le emissioni di gas serra dell'UE-15 erano inferiori del 5% rispetto ai valori dell'anno di riferimento, a fronte di una crescita economica del 44% nello stesso periodo. Per l'UE-27 nel suo complesso le emissioni sono calate del 12,5% tra l'anno di riferimento e il 2007.  L 'Agenzia europea dell'ambiente stima inoltre che, nel 2008, le emissioni prodotte dall'UE-15 si sono ridotte ulteriormente, attestandosi a − 6,2% rispetto a quelle dell'anno di riferimento. Per l'UE-27 si stima che le emissioni siano inferiori del 13,6% rispetto a quelle dell'anno di riferimento.  La relazione della Commissione sui progressi registrati   1   , basata sulle ultime proiezioni inviate dagli Stati membri   2   , mette in luce che le politiche e le misure esistenti — cioè quelle già in atto — dovrebbero permettere di abbattere le emissioni dell'UE-15 fino al 6,9% rispetto ai livelli dell'anno di riferimento nel periodo d'impegno 2008-2012.   Dieci Stati membri dell 'UE-15 prevedono di acquistare crediti derivanti da progetti di riduzione delle emissioni svolti in paesi terzi nell'ambito dei tre meccanismi di mercato previsti dal protocollo di Kyoto — scambio dei diritti di emissione, meccanismo di sviluppo pulito e attuazione congiunta — e ciò dovrebbe consentire un'ulteriore diminuzione delle emissioni del 2,2%. Nel complesso, dunque, le emissioni dovrebbero ridursi di circa il 9%   3   e in tal modo l'UE supererebbe addirittura l'obiettivo fissato a Kyoto. L'acquisizione di quote e crediti da parte degli impianti partecipanti al sistema ETS comunitario dovrebbe garantire una diminuzione ulteriore, pari all'1,4%.  Le attività di afforestazione e riforestazione previste, che permettono di creare dei "pozzi di assorbimento" biologici in grado di catturare l'anidride carbonica dall'atmosfera, dovrebbero consentire una riduzione aggiuntiva dell'1%.   Altre politiche e misure, attualmente in discussione, dovrebbero abbattere le emissioni di un altro 1,6% una volta attuate integralmente. Questi strumenti porterebbero ad una diminuzione globale delle emissioni pari a circa il 13,1% 3 , garantendo un ampio margine di sicurezza per il conseguimento dell'obiettivo dell'8%.   Tutti i dieci paesi dell 'UE-12 per i quali è previsto un obiettivo di riduzione nel protocollo di Kyoto dovrebbero rispettare i propri impegni e addirittura conseguire risultati migliori.   L 'attuale incertezza circa la durata e la gravità della recessione economica e, di conseguenza, il suo impatto sulle emissioni, potrebbe portare ad una revisione delle proiezioni in futuro, quando la situazione sarà più chiara. Inoltre, le proiezioni di alcuni Stati membri possono sottostimare le riduzioni future perché non tengono ancora conto degli effetti del pacchetto UE su clima ed energia adottato all'inizio dell'anno (cfr.   IP/09/628   ).  Infine, è necessario migliorare ancora la metodologia applicata per stimare l'impatto del sistema ETS comunitario, ricorrendo a metodi e ipotesi validi e coerenti per ottenere proiezioni più affidabili.  Le proiezioni sulle emission i di gas serra devono essere viste nell'ottica delle riduzioni effettive già realizzate, ovvero − 9% per l'UE-27 e − 4% per l'UE-15 nel periodo compreso tra il 1990 e il 2007. In futuro sarà pertanto necessario accelerare notevolmente gli sforzi in tutta l'UE se si vorrà abbattere le emissioni del 20% o del 30% entro il 2020.  Ulteriori informazioni:   La relazione è consultabile al seguente indirizzo :     http://ec.europa.eu/environment/climat/gge_progress.htm     Homepage sui cambiamenti climatici della DG Ambiente:    http://ec.europa.eu/environment/climat/home_en.htm     Comunicato stampa dell'Agenzia europea dell'Ambiente:    http://www.eea.europa.eu/pressroom/newsreleases     Projected EU-15   4   emissions for non-ETS sectors expressed as annual average 2008-2012                         Member State                            Base-year emissions (BY)   Kyoto or burden-sharing target                 Projections of non-ETS emissions with existing policies and measures   Projections of non-ETS emissions with additional policies and measures   Kyoto or burden-sharing target for the non-ETS sectors   Removals from carbon sink activities   Use of Kyoto mechanisms at government level   Kyoto target for the non-ETS sectors, including carbon sinks and Kyoto mechanisms   Gap between non-ETS projections with existing policies and measures and initial Kyoto target   Gap between non-ETS projections with additional policies and measures and Kyoto target including carbon sinks and Kyoto mechanisms     Annual average 2008-2012   Annual average 2008-2012   Annual average 2008-2012   Annual average 2008-2012   Annual average 2008-2012   Annual average 2008-2012   Annual average 2008-2012   Annual average 2008-2012          Mt CO 2 -eq.     Mt CO 2 -eq.    % change from BY    Mt CO 2 -eq.     Mt CO 2 -eq.     Mt CO 2 -eq.    % of base-year emissions    Mt CO 2 -eq.    % of base-year emissions    Mt CO 2 -eq.    % of base-year emissions    Mt CO 2 -eq.    % of base-year emissions    Mt CO 2 -eq.    % of base-year emissions    Mt CO 2 -eq.    % of base-year emissions         Austria   79,0   68,8   -13,0%   59,1   57,9   38,1   48,2%   0,7   0,9%   9,0   11,4%   47,8   60,4%   21,0   26,6%   10,2   12,9%     Belgium   145,7   134,8   -7,5%   79,9   79,7   76,3   52,4%   0,0   0,0%   4,4   3,0%   80,7   55,4%   3,6   2,5%   -1,1   -0,7%     Denmark   69,3   54,8   -21,0%   36,4   36,4   30,3   43,7%   2,2   3,2%   4,2   6,1%   36,7   52,9%   6,2   8,9%   -0,2   -0,3%     Finland   71,0   71,0   0,0%   35,4   34,9   33,4   47,1%   0,6   0,8%   1,4   2,0%   35,4   49,9%   1,9   2,7%   -0,6   -0,8%     France   563,9   563,9   0,0%   409,5   382,0   431,1   76,5%   4,1   0,7%   0,0   0,0%   435,2   77,2%   -21,6   -3,8%   -53,2   -9,4%     Germany   1.232,4   973,6   -21,0%   463,2   443,7   520,5   42,2%   4,5   0,4%   0,0   0,0%   525,1   42,6%   -57,3   -4,7%   -81,4   -6,6%     Greece   107,0   133,7   25,0%   63,9   61,5   64,6   60,4%   1,1   1,1%   0,0   0,0%   65,8   61,5%   -0,7   -0,7%   -4,3   -4,0%     Ireland   55,6   62,8   13,0%   49,9   46,4   40,5   72,9%   2,2   4,0%   3,6   6,5%   46,4   83,4%   9,4   16,8%   0,0   0,0%     Italy   516,9   483,3   -6,5%   316,3   308,1   281,6   54,5%   10,2   2,0%   17,1   3,3%   308,9   59,8%   34,7   6,7%   -0,8    -0,2%      Luxembourg   13,2   9,5   -28,0%   10,6   10,4   7,0   53,1%   0,0   0,0%   3,7   28,1%   10,7   81,2%   3,6   27,2%   -0,3   -1,9%     Netherlands   213,0   200,3   -6,0%   125,1   125,1   112,8   52,9%   0,1   0,1%   13,0   6,1%   125,9   59,1%   12,4   5,8%   -0,8   -0,4%     Portugal   60,1   76,4   27,0%   50,9   50,4   41,6   69,1%   4,7   7,7%   4,8   8,0%   51,1   84,9%   9,4   15,6%   -0,7   -1,1%     Spain   289,8   333,2   15,0%   226,6   217,4   180,9   62,4%   5,8   2,0%   31,8   11,0%   218,6   75,4%   45,7   15,8%   -1,2   -0,4%     Sweden   72,2   75,0   4,0%   43,7   42,9   52,2   72,4%   2,1   3,0%   0,0   0,0%   54,4   75,4%   -8,6   -11,9%   -11,5   -16,0%     United Kingdom   776,3   679,3   -12,5%   362,2   362,2   433,1   55,8%   4,0   0,5%   0,0   0,0%   437,1   56,3%   -70,9   -9,1%   -74,9   -9,6%     EU-15   4.265,5   3.924,3   -8,0%   2.335,7   2.266,0   2.348,0   55,0%   42,4   1,0%   93,1   2,2%   2.483,5   58,2%   -12,3   -0,3%    -217,4     -5,1%        1 :  Relazione sui progressi verso il conseguimento dell’obiettivo comunitario di Kyoto. Comunicazione della Commissione. COM(2009) 630    2 :  Sulla base delle proiezioni compilate dall’Agenzia europea dell’Ambiente.    3 :   Valore ottenuto per arrotondamento.    4 :  As a majority of EU-12 Member States did not submit differentiated emission projections for the ETS and the non-ETS sectors, they are not included in the table.
IP/ 09/1710   13 Novembre 2009 Ambiente: per il commissario Dimas mantenere gli ecosistemi in buona salute è economicamente vantaggioso ed è vitale per controllare il cambiamento climatico  Oggi il commissario UE per l’ambiente Stavros Dimas sottolineerà l’importanza di valutare i benefici che traiamo dalla natura al fine di una loro migliore salvaguardia. La natura fornisce numerosi servizi gratuiti, come la regolazione delle acque, la protezione dalle inondazioni e l’assorbimento del carbonio. La crescente pressione sugli ecosistemi in tutto il mondo mette in pericolo la capacità di fornire molti di questi servizi: sebbene esistano soluzioni tecnologiche capaci di sostituirne alcuni, esse hanno di solito un costo significativo. La protezione e il ripristino della biodiversità costituiscono pertanto una fase fondamentale del passaggio verso un’economia più sostenibile, soprattutto perché la biodiversità ha anche un’importanza fondamentale nella lotta contro il cambiamento climatico. Il commissario Dimas annuncerà le conclusioni di una relazione fondamentale elaborata nell’ambito di un progetto sull’economia degli ecosistemi e della biodiversità (TEEB - The economics of ecosystems and biodiversity), un importante studio indipendente su scala mondiale cofinanziato dalla Commissione europea. Pavan Sukhdev, incaricato dello studio, presenterà inoltre la relazione TEEB ai responsabili politici.   Il commissario Dimas ha dichiarato: “Le conclusioni della relazione TEEB sono chiare: la mancata salvaguardia della natura spesso è dovuta alla nostra incapacità di comprenderne il valore. Per proteggere la natura più efficacemente bisogna imparare ad apprezzarne i benefici. Troppo spesso si crede che la natura abbia un’importanza economica limitata o nulla, ma la verità è che regge e sostiene le nostre economie e società e può offrire una protezione efficace contro il cambiamento climatico. Se non salvaguardiamo i preziosi ecosistemi che abbiamo non saremo capaci di attenuare il cambiamento climatico o di adattarci ad esso, e se raggiungerà livelli pericolosi non riusciremo ad arrestare la perdita di biodiversità”.  Il responsabile dello studio TEEB, Pavan Sukhdev, ha affermato: “Sebbene gli ecosistemi e la biodiversità abbiano un enorme valore economico per la società, questo non è percepito e tale mancanza di visibilità economica è una delle cause principali della loro allarmante perdita. La dotazione di risorse naturali, o patrimonio naturale, è altrettanto importante delle risorse create dall’uomo, cioè il patrimonio materiale. Riconoscere e rimunerare il valore dei benefici che la società trae dal capitale naturale deve diventare una priorità politica”.  La natura – un investimento economicamente vantaggioso  La relazione dimostra che investire nella salvaguardia degli ecosistemi può essere molto redditizio. La natura sostiene un ’ampia serie di settori economici e amplia le nostre possibilità di crescita economica a lungo termine. La capacità della natura di fornire servizi vitali come l’acqua dolce e la regolazione del clima è spesso più economica di investimenti in soluzioni tecnologiche. Le aree protette – pietra angolare delle nostre politiche di conservazione – non vanno solo a vantaggio della natura, ma possono anche generare benefici significativi. In Scozia, si stima che i benefici pubblici derivanti dalla protezione della rete natura 2000 (la rete europea di aree protette) siano tre volte superiori ai suoi costi.  La natura è anche lo strumento economicamente più vantaggioso per attenuare il cambiamento climatico e adattarci ad esso. Nonostante le iniziative di attenuazione, si prevede che con il cambiamento del clima il rischio di calamità naturali sarà più elevato. Per proteggerci da catastrofi quali inondazioni e tempeste sarà importante investire per mantenere gli ecosistemi in buona salute: tenendo conto dell’insieme di servizi che gli ecosistemi forniscono, tali investimenti risulteranno ancora più interessanti.   Le conclusioni sottolineano ancora una volta la necessità di raggiungere un accordo a Copenaghen sul finanziamento di azioni volte a ridurre le emissioni di biossido di carbonio (CO 2 ) causate dalla deforestazione e dal degrado forestale nei paesi tropicali (mediante un meccanismo chiamato REDD). La deforestazione e il degrado forestale sono responsabili del 20% circa delle emissioni mondiali di CO 2 , più delle emissioni cumulate di tutte le forme di trasporto. L’UE auspica che l’accordo di Copenaghen fissi l’obiettivo di ridurre i livelli attuali di deforestazione tropicale di almeno la metà entro il 2020 e di arrestare completamente la perdita globale di copertura forestale entro il 2030. La proposta della Commissione europea di incrementare i finanziamenti a favore dei paesi in via di sviluppo per aiutarli a combattere il cambiamento climatico comprende delle disposizioni per arrestare la deforestazione (si veda  IP/09/1297  ). Le sfide per il futuro  La relazione evidenzia due sfide principali per i responsabili politici. La prima è di comprendere il valore dei nostri ecosistemi, della biodiversità e delle risorse naturali e di tenerne conto nel processo decisionale in tutti i sett ori politici, a tutti i livelli, locale, nazionale, mondiale. La seconda è di rispondere in modo efficace e di adeguare le soluzioni politiche alle necessità delle differenti economie e società. Comprendere e stimare meglio il valore della biodiversità e dell’ecosistema al fine di favorire valutazioni politiche integrate è essenziale per raggiungere una soluzione a lungo termine.  Contesto  Il progetto TEEB sull ’economia degli ecosistemi e della biodiversità è stato avviato dalla Germania e dalla Commissione europea a seguito di una proposta avanzata nel 2007 dai ministri dell’ambiente dei paesi del G8+5 riuniti in Germania, a Potsdam, che invitava a svolgere uno studio indipendente su scala mondiale sull’economia della perdita di biodiversità. Lo studio è gestito dal programma delle Nazioni Unite per l’ambiente (UNEP), con il sostegno finanziario della Commissione europea, della Germania e del Regno Unito, cui si sono aggiunti di recente la Norvegia, i Paesi Bassi e la Svezia.   Un comunicato stampa dell’UNEP e tutte le relazioni dello studio TEEB sono disponibili sul sito   www.teebweb.org   .  La conferenza stampa avrà luogo alle ore 14.00 presso l’Hotel Sofitel Brussels Europe situato in Place Jourdan 1 a Bruxelles.  Un notiziario video è disponibile all’indirizzo     http://www.tvlink.org/media.php?type=video&amp;chid=11&amp;titleleft=Environment&amp;order_by=date&amp;chid=11&amp;offset=5
IP/09/ 1716   Bruxelles, 16 novembre  2009  Gli investimenti delle imprese in R&amp;S nel 2008: aumento globale, con le imprese UE in testa davanti a Stati Uniti e Giappone Secondo il Quadro di valutazione 2009 degli investimenti industriali europei in R&amp;S pubblicato oggi, gli investimenti industriali per la ricerca e lo sviluppo su scala mondiale sono aumentati del 6,9% nel 2008, nonostante la crisi economica. Con un incremento dell'8,1%, la crescita degli investimenti in R&amp;S delle imprese UE, cioè imprese aventi la sede principale nell'UE, è molto superiore, per il secondo anno consecutivo, a quella delle imprese statunitensi, in cui tali investimenti sono aumentati del 5,7% e a quella delle imprese giapponesi, in cui l'aumento è stato del 4,4%. Due imprese europee figurano fra le prime dieci: Volkswagen al 3° posto con 5,93 miliardi di euro di investimenti in R&amp;S e Nokia all'8°. Il maggior investitore del mondo in R&amp;S è stata la Toyota, con 7,61 miliardi di euro. La relazione mostra inoltre che sono le imprese dei paesi emergenti quelle che hanno registrato la maggiore crescita degli investimenti in R&amp;S.   È una buona notizia che nel 2008, in un contesto di crisi economica, le imprese dell'UE abbiano mantenuto il loro livello di investimenti per la ricerca e lo sviluppo: è la strategia migliore per uscire più forti della crisi. Dobbiamo sostenere gli sforzi delle imprese dell'UE e concedere incentivi volti a rafforzare i settori europei ad alta intensità di ricerca. Costruire uno spazio di ricerca veramente europeo fa parte della risposta alla crisi, così come ne fanno parte gli interventi comunitari destinati a promuovere investimenti intelligenti in R&amp;S. Mi rallegro anche per l'aumento degli investimenti in ricerca e sviluppo delle imprese UE operanti nell'ambito delle tecnologie a basso tenore di carbonio, che rappresentano nuove fonti di crescita e di occupazione nell'UE ha dichiarato il commissario europeo per la scienza e la ricerca, Janez Potočnik.  Il Quadro di valutazione degli investimenti industriali europei in R&amp;S della Commissione europea indica che, nonostante la crisi economica, gli investimenti industriali in ricerca e sviluppo delle imprese in tutto il mondo sono ancora cresciuti del 6,9%, rispetto al 9,0% del 2007 (cfr. figura 1). Con un tasso di crescita dell'8,1% rispetto all'8,8% del 2007, le imprese dell'UE sono riuscite a mantenere quasi invariato il loro livello di crescita degli investimenti in R&amp;S, mentre per le imprese statunitensi il livello di crescita è sceso dall'8,6% del 2007 al 5,7% del 2008. Le imprese con sede nelle economie emergenti hanno continuato a registrare la crescita più elevata nella R&amp;S, guidate dalla Cina con il 40%, seguita dall'India (27,3%), da Taiwan (25,1%) e dal Brasile (18,6%). Se l'impatto della crisi non si riflette ancora del tutto negli investimenti industriali in R&amp;S, è però più visibile in altri indicatori raccolti dal Quadro di valutazione, quali gli utili di gestione delle imprese, che sono calati del 30,5% per le imprese UE e del 19,1% per quelle degli Stati Uniti.  Tendenze delle imprese  Fra i 10 maggiori investitori in ricerca e sviluppo troviamo 2 imprese europee, Volkswagen e Nokia, 5 imprese statunite nsi, fra cui Microsoft, General Motors e Pfizer, ed un'impresa giapponese, Toyota, al 1° posto. Fra i 50 maggiori investitori in ricerca e sviluppo vi sono 16 imprese europee e 18 statunitensi, in entrambi i casi due in meno rispetto al 2007, mentre il Giappone è rappresentato nell'elenco da 13 imprese, quattro in più del 2007. Tuttavia le imprese UE che figurano fra le prime 50 hanno registrato un'intensità media di investimenti in R&amp;S (investimento in R&amp;S come percentuale delle vendite) più elevata delle imprese non UE: il 7,8% rispetto al 6,8% (cfr. figura 2).  Tendenze del settore  Negli Stati  Uniti la crescita della R&amp;S è dominata dai settori ad alta intensità di R&amp;S, quali il settore farmaceutico, la biotecnologia e l'informatica, mentre la crescita della R&amp;S nell'UE è più uniformemente ripartita fra tutti i settori.   Le imprese statunitensi hanno rafforzato la loro posizione dominante nel settore ad alta intensità di R&amp;S, aumentando negli ultimi quattro anni gli investimenti del 35%, contro soltanto il 13,6% di aumento registrato dalle imprese dell'UE (cfr. figura 3). Mentre il totale del settore ad alta intensità di R&amp;S negli USA, in termini di investimento nella R&amp;S, è il doppio di quello europeo, le imprese UE del settore registrano risultati simili a quelli dei concorrenti statunitensi in termini di R&amp;S e di indicatori connessi.   Le imprese dell'UE sono in testa nei settori ad intensità di R&amp;S medio-alta e medio-bassa, quali i settore auto e componenti, apparecchiature elettroniche ed elettriche e prodotti chimici.   Il settore farmaceutico e quello della biotecnologia consolidano la loro posizione come i maggiori investitori in R&amp;S, sia a livello mondiale che negli Stati Uniti, con percentuali, rispettivamente, del 18,9% e del 25,0%. Molte industrie farmaceutiche hanno registrato un forte aumento degli investimenti in R&amp;S: come, ad esempio, Takeda Pharm. (+ 42,7%), Boehringer Ingelheim (+ 21,9%), Schering-Plough (+ 20,6%). Nondimeno Merck (USA), Johnson &amp; Johnson e Pfizer hanno diminuito gli investimenti in R&amp;S di una percentuale tra l'1 e il 2%.   Il settore delle auto e componenti è il terzo a livello mondiale, con un incremento degli investimenti del 17,1%, ma è il primo nella UE ed in Giappone, con percentuali rispettivamente del 25,0% e del 27,0%. Pur essendo questo il settore maggiormente colpito dalla crisi economica, l'anno scorso alcune imprese automobilistiche hanno registrato una crescita di R&amp;S a due cifre: Volkswagen (+ 20,4%), Peugeot (+ 14,4%) e Fiat (+ 14,1%). Altre invece hanno considerevolmente ridotto gli investimenti in R&amp;S, ad esempio Renault ( − 9,2%), Daimler ( − 9,1%), BMW ( − 8,9%), Ford Motor ( − 2,7%) e General Motors ( − 1,2%).   Il Quadro di valutazione di quest'anno conferma la forte attività in R&amp;S delle imprese operanti nelle tecnologie per l'energia rinnovabile. Le sei imprese UE di questo settore hanno registrato una crescita impressionante degli investimenti in R&amp;S nel corso degli ultimi tre anni (cfr. figura 4).  Contesto  Il Quadro di valutazione 2009 degli investimenti industriali europei in R&amp;S fornisce informazioni sulle 1 000 maggiori imprese dell 'UE e le 1 000 maggiori imprese non UE che hanno investito in R&amp;S nel corso dell'ultimo anno di riferimento. È pubblicato ogni anno dalla Commissione europea.   Il Quadro di valutazione e le altre relazioni IRMA ( Industrial Research Investment Monitoring and Analysis , Monitoraggio e analisi degli investimenti della ricerca industriale) si possono scaricare all'indirizzo seguente:   http://iri.jrc.ec.europa.eu/   .  Cfr. anche   MEMO/09/503    Domande e risposte  Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED
IP/09/ 1717  Bruxelles, 16 novembre 2009  Forum sulla governance di internet: la Commissione si compiace dell 'importante passo avanti verso una dimensione di internet realmente mondiale   In occasione del Forum sulla governance di internet (IGF) tenutosi in Egitto, a Sharm El Sheikh, la Commissione ha accolto oggi con favore l 'importante passo avanti verso una dimensione realmente globale (e locale) di internet,  ovvero l'annuncio dell'introduzione dei nomi di dominio internazionalizzati nel dominio di primo livello. Finora i nomi di dominio sono apparsi scritti, interamente o in parte, nei caratteri dell'alfabeto latino. L'Internet Corporation for Assigned Names and Numbers (ICANN), che gestisce il repertorio principale di internet, ha annunciato che oggi sarà avviata una procedura accelerata per consentire che i domini di primo livello geografico (come ".eu" del dominio europa.eu) contengano caratteri non latini. Ciò significa che gli europei, in special modo in Grecia, Bulgaria e Cipro, potranno vedere scritti i nomi di dominio nei loro alfabeti. Il commissario europeo per la società dell'informazione e i media, Viviane Reding, ha comunicato questa importante svolta multilingue. Ha anche sollecitato a prolungare il Forum sulla governance di internet, una piattaforma unica di dialogo tra una pluralità di soggetti aperta alla comunità mondiale di internet.  " Il mondo del web dovrebbe rispecchiare il mondo reale, multiculturale e multilingue. Ecco perché internet non dovrebbe funzionare solo in inglese, ma anche in arabo, bulgaro, greco, persiano, hindi e cinese. Mi rallegro dei passi compiuti dall'ICANN per rendere ancor più accessibili i nomi di dominio ad alfabeti diversi. È da anni che la Commissione caldeggia questa apertura" , ha dichiarato il commissario Reding. "In Europa sono già ad un ottimo punto i piani per permettere che i nomi registrati nel dominio .eu utilizzino caratteri greci e cirillici prima della fine di quest'anno e stiamo spingendo per avere ben presto versioni greche e cirilliche di .eu nel dominio di primo livello."  La decisione dell'ICANN consentirà agli utenti di registrare e utilizzare nomi di dominio interi (come europa.eu) con caratteri che non appartengono all'alfabeto inglese (a-z e 0-9). Si usano già nomi di dominio in alfabeti non latini (come l'arabo, cinese o cirillico) nel secondo livello degli indirizzi internet ("europa" in europa.eu), ma finora è stato impossibile registrare nomi interamente internazionalizzati. L'annuncio che l'ICANN inizierà ad accettare domande di registrazione di domini di primo livello geografico (come .bg, o .eu) scritti in grafia locale permetterà a milioni di utenti potenziali di internet in tutto il mondo di navigare nel web nella propria lingua.  Nel giugno del 2009 la Commissione europea ha cambiato le proprie regole sui nomi di dominio di internet in modo che si possano utilizzare i caratteri di tutte le 23 lingue ufficiali dell'UE (   IP/09/1044)   . Dal 10 dicembre 2009 sarà possibile registrare nel dominio .eu nomi in cui compaiono caratteri come "à", "ą", "ä", "ψ" o "д".  Le imprese e i cittadini europei potranno registrare nomi in caratteri non latini, il che è fondamentale per l ingue come il greco e il bulgaro. Allo stesso modo i parlanti spagnoli e baschi potranno registrare nomi con "ñ", mentre i francesi, i portoghesi e i catalani potranno usare la "ç". L'Unione europea introdurrà inoltre a breve nomi di dominio internazionalizzati nel proprio dominio di primo livello .eu. Questo dominio conta già più di 3 milioni di nomi registrati nei caratteri più comuni, quelli latini (   IP/09/536   ) .  L 'UE caldeggia la continuazione del forum sulla governance di internet  Nato nell 'ambito del Vertice mondiale sulla società dell'informazione 2003-2005, il Forum sulla governance di internet vuole essere una piattaforma unica multilaterale di livello internazionale, in cui i governi, il settore privato e la società civile possono riunirsi per discutere le principali questioni riguardanti la gestione di internet. È stato costituito con l'intento di farne un'entità neutrale, non vincolante e che non sia la replica di altre già esistenti. La prima edizione si è tenuta ad Atene nel 2006, seguita da quelle di Rio de Janeiro (2007) e Hyderabad (2008). Il quarto incontro ha luogo in questi giorni in Egitto, a Sharm El Sheikh.   Concepito inizialmente con una durata quinquennale, si concluderà il prossimo anno con il quinto incontro che si terrà a Vilnius, in Lituania. Prima di allora, i paesi membri delle Nazioni Unite studieranno l'opportunità di una sua continuazione oltre la durata prevista. "Prima del prossimo incontro discuteremo se il Forum dovrà continuerà a riunirsi dopo il 2010.  Per me la risposta è facile:  deve continuare," ha dichiarato il commissario Viviane Reding. Contesto  I nomi di dominio e gli indirizzi sono elementi indispensabili per far fluire il traffico di internet. L 'organismo incaricato di definire le politiche per il coordinamento mondiale del sistema dei nomi di dominio (DNS) è l'ICANN, un ente privato statunitense senza fini di lucro, con sede in California.  Fin dalla sua creazione nel 1998, il suo funzionamento è stato disciplinato da una serie di protocolli d'intesa con il governo degli Stati Uniti, che ne precisavano gli obiettivi sul piano della politica dei nomi di dominio. L'ultimo protocollo è scaduto il 30 settembre 2009 ed è stato sostituito da una dichiarazione di impegno congiunta del governo statunitense e dell'ICANN.  Nel giugno del 2009 la Commissione ha invitato l'ICANN a rendere meglio conto del proprio operato, sostenendo la necessità di una governance più aperta alla partecipazione di attori non americani (   IP/09/951   ). Alla fine di settembre il governo degli USA ha annunciato una riforma di questo organismo, che la Commissione ha accolto con favore nelle linee generali (   IP/09/1397   ).  L'ICANN ha lavorato all'introduzione dei nomi di dominio internazionalizzati nel dominio di primo livello e ha annunciato il lancio dei domini di primo livello geografici internazionalizzati con procedura accelerata il 16 novembre 2009. Per maggiori informazioni sul dominio internet europeo .eu:    http://ec.europa.eu/information_society/policy/doteu/ Sulla governance di internet:    http://ec.europa.eu/information_society/policy/internet_gov/index_en.htm     Sito web del Forum sulla governance di internet:   http://www.intgovforum.org      SPEECH/09/531
IP /09/1725   Bruxelles, 17 novembre 2009   Consumatori: il 70% dei siti web che vendono fraudolentemente suonerie è stato ripulito in seguito a un'investigazione dell'UE   Il 70% dei siti web indagati perché vendevano fraudolentemente suonerie, wallpaper e altri servizi di telefonia mobile sono stati corretti o chiusi in seguito a un'azione repressiva dell'UE in ambito consumeristico durata 18 mesi cui hanno partecipato 27 Stati membri, la Norvegia e l'Islanda. Dal giugno 2008, quando sono stati effettuati i primi controlli, 301 siti web sono stati indagati dalle autorità nazionali di forza pubblica perché sospettati di gravi violazioni della normativa consumeristica UE. Il 70% dei 301 casi investigati è stato ora risolto. Il 52% (159 siti web) è stato corretto e il 17% (54 siti web) è stato chiuso. Le tre principali problematiche riscontrate erano: formulazione dei prezzi poco chiara (ad esempio mancavano informazioni o erano incomplete), mancanza di informazioni complete sul commerciante e pubblicità fuorviante, in particolare nei casi in cui si pubblicizzavano le suonerie quali "gratuite" mentre invece il consumatore era poi tenuto a pagare un abbonamento. In Italia, a febbraio e a maggio, in seguito all'indagine a tappeto le autorità di forza pubblica hanno comminato sanzioni pecuniarie per un valore di circa 2 milioni di euro a 9 grandi società che avevano contravvenuto alla normativa.  Meglena Kuneva, Commissario UE responsabile per i consumatori, ha affermato: "Questa indagine su scala UE costituisce una risposta diretta alle centinaia di reclami provenienti da genitori e consumatori di diversi Stati membri dell'UE. Non è giusto che i giovani siano vittime di pratiche fraudolente come ad esempio le pubblicità ingannevoli che li inducono a sottoscrivere abbonamenti per suonerie che pensavano fossero gratuite. I genitori non dovrebbero trovare brutte sorprese nella bolletta del telefono quando i loro figli, per inavvertenza, si sono impegnati a versare un canone superiore a quello sul quale si erano accordati. I risultati ottenuti indicano che la cooperazione su scala europea in materia di forza pubblica può fare veramente la differenza quando si tratta di ripulire un mercato nell'interesse dei consumatori. In futuro la politica consumeristica dell'UE concentrerà i suoi sforzi su questo tipo di azione repressiva congiunta."   Il Dott. Paolo Saba, Direttore generale per la tutela del consumatore dell'Autorità italiana garante della concorrenza e del mercato (Antitrust) ha affermato: "Per l'autorità italiana garante della concorrenza questa iniziativa repressiva ha raggiunto risultati importanti nell'interesse dei consumatori che effettuano transazioni on line e transfrontaliere. I risultati ottenuti rappresentano un importante passo avanti sulla via di una protezione più efficace dei consumatori europei e di una politica di tutela dei consumatori maggiormente integrata sul piano europeo." Il mercato  I cittadini europei possiedono più di 495 milioni di telefoni cellulari. Si stima che nel 2007 le suonerie costituissero fino al 29% del mercato complessivo dei contenuti diffusi tramite telefonia mobile ( mobile content) in Europa (con una crescita del 10% rispetto al 2006). Nel 2007 il valore delle vendite di suonerie in Europa era stimato a 691 milioni di euro.   Risultati dell'indagine a tappeto del 2008 sulle suonerie     Sui 301 siti investigati il  70% dei problemi che essi presentavano è stato ora risolto (159 sono stati corretti (52%) e 54 sono stati chiusi (17%) (si rinvia alla tabella nel   MEMO/09/505   per le cifre relative a ciascuno Stato membro).     Più della metà di questi siti web era mirata specificamente sui bambini  ( 54%, 163 siti web) in quanto usavano immagini dei cartoni animati attrattive per i bambini, immagini di personaggi televisivi noti o chiedevano il consenso dei genitori.    Molti siti web presentavano irregolarità multiple (cfr.   MEMO/09/505   ).    I 3 principali problemi riscontrati nei siti web oggetto dell'indagine erano :    Il 41% di tutti i siti web verificati presentava certe irregolarità relative alle informazioni sul prezzo dell'offerta (124 siti su 301). Su molti siti web le informazioni relative al prezzo erano incomplete o mancavano del tutto – fino al momento in cui il consumatore riceveva la bolletta del telefono. In particolare, nel caso di un abbonamento, la parola abbonamento non era menzionata chiaramente o non era chiara la durata dell'abbonamento.    Il 75% di tutti i siti web controllati mancava di alcune delle informazioni necessarie per contattare il commerciante –  il nome del commerciante, il suo indirizzo geografico o gli estremi per contattarlo erano incompleti (225 siti su 301). Ciò è contrario alla normativa UE (le direttive sul commercio elettronico e sulle vendite a distanza (cfr.   MEMO/09/505   )) che fa obbligo di palesare i dati del fornitore del servizio, compreso un indirizzo e-mail.    Il 35% dei siti web investigati presentava le informazioni in modo ingannevole (105 su 301). Le informazioni relative al contratto erano disponibili sul sito ma scritte in caratteri piccoli o difficili da reperire. Nel 28% dei casi di pubblicità ingannevole i servizi erano pubblicizzati in quanto "gratuiti" ingannando il consumatore che si rendeva conto soltanto dopo di dover sostenere degli oneri o di essere vincolato a un contratto di lunga durata.   L'Italia ha comminato multe sostanziose  In Italia (nel febbraio e maggio 2009) 9 società che in seguito a questa indagine a tappeto sono risultate contravvenire alla normativa si sono viste comminare multe per un valore di circa 2 milioni di euro. Le società erano Telecom Italia, Vodafone, Wind, Dada, Zed, H3G e Zeng, Fox Mobile e Tutto gratis. L'autorità italiana antitrust ha affermato che queste società dovevano essere sanzionate poiché i loro siti non fornivano informazioni chiare (ad esempio sul numero di suonerie vendute per il prezzo menzionato o sui costi delle stesse). I prossimi passi  Le autorità nazionali si adopereranno per risolvere i casi ancora in sospeso. Il nuovo sistema di indagini a tappeto su scala UE sarà portato avanti anche nel 2009-2010, periodo nel quale sono previste diverse altre indagini a tappeto e azioni comuni.  Cfr. anche il   MEMO/09/505    Per ulteriori informazioni :   http://ec.europa.eu/consumers/enforcement/sweep/mobile_phone/index_en.htm
IP/09/ 1726   Bruxelle, 17 novembre  2009  Il Consiglio pronto a conferire una dimensione più ampia alla politica marittima integrata  La Commissione ha accolto con soddisfazione le c onclusioni del Consiglio Affari generali e relazioni esterne del 16 e 17 novembre 2009, che riconoscono i progressi compiuti negli ultimi due anni nel settore della politica marittima integrata (PMI) e approvano l'approccio integrato agli affari marittimi.  Il Consiglio ha citato nelle sue conclusioni sia la relazione sui progressi compiuti nell'ambito della PMI, presentata lo scorso mese dalla Commissione, che la recente comunicazione sull'integrazione della sorveglianza marittima.  Il commissario  Borg ha dichiarato al riguardo: "Il costante sostegno del Consiglio ad un approccio integrato agli affari marittimi porta efficacemente a compimento la prima fase della politica marittima integrata. È giunto il momento di imprimere ulteriore impulso a questa politica ambiziosa: secondo quanto auspicato dal Consiglio, la portata della PMI sarà ora ulteriormente estesa per affrontare le sfide a medio e lungo termine che interessano le regioni marittime e costiere d'Europa e per porre l'accento su aspetti quali la crescita economica, la creazione di posti di lavoro di qualità, la tutela ambientale, la sicurezza e protezione e il benessere dei cittadini.".   Riguardo alla sorveglianza marittima, il commissario ha inoltre commentato: "Il plauso riservato dal Consiglio alla comunicazione della Commissione e l'avallo da esso dato al nostro approccio rappresentano un'ulteriore conferma del fatto che l'integrazione della sorveglianza marittima è sulla buona strada e merita pienamente di essere posta al centro della politica marittima integrata. È evidente che tutte le parti interessate ritengono che un sistema integrato di sorveglianza marittima produrrà vantaggi generalizzati, anche in termini di redditività economica, grazie all'uso più razionale e all'efficacia delle risorse esistenti.".   Il Consiglio Affari generali e relazioni  esterne ha esortato la Commissione a mantenere vivo lo slancio impresso alla politica marittima integrata e ha ribadito la necessità di migliorare il potenziale economico dei settori marittimi, rafforzare l'efficacia delle azioni condotte dai governi in mare e generare sinergie nelle attività volte a perseguire la crescita economica, la stabilità ambientale e una solida dimensione sociale per le attività marittime.   Il Consiglio ha inoltre identificato una serie di piste future per la PMI: tra queste, la necessità di definire una strategia a favore di crescita, occupazione e sostenibilità, realizzare iniziative di pianificazione dello spazio marittimo, proporre soluzioni di governance in materia di ricerca marina e marittima volte a valorizzare il ruolo della consulenza scientifica nel processo decisionale e compiere ulteriori progressi verso un sistema integrato di sorveglianza marittima. In particolare, ha auspicato che si continuino a sviluppare approcci strategici per i bacini marittimi regionali, estendendo ad altre regioni gli strumenti recentemente elaborati dalla Commissione per l'Artico, il Baltico e il Mediterraneo.  Accogliendo con favore la comunicazione della Commissione sulla dimensione internazionale della politica marittima integrata, il Consiglio ha inoltre riconosciuto l 'importanza di promuovere nelle sedi competenti un dialogo internazionale su tale politica e su altri affari marittimi, comprese la ratifica e l'attuazione della Convenzione delle Nazioni Unite sul diritto del mare.   Nell'ambito di un'altra serie di conclusioni, il Consiglio ha approvato l'approccio proposto dalla Commissione nella comunicazione 'Verso l'integrazione della sorveglianza marittima' (   MEMO/09/454   ), che pone le basi per la creazione di un sistema comune per la condivisione delle informazioni.  Il Consiglio ha invitato la Commissione a lavorare in stretta collaborazione con gli Stati membri e con gli organismi competenti dell'UE per mettere insieme gli aspetti civili e militari pertinenti della sorveglianza marittima e realizzare un approccio integrato alle attività di sorveglianza. Esso ha pertanto chiesto alla Commissione di elaborare, entro la fine del 2010, una tabella di marcia che identifichi tutte le tappe necessarie a questo scopo. La tabella di marcia dovrebbe essere aggiornata nel 2011 per tenere conto dei risultati dei progetti pertinenti e dell'esperienza acquisita con le attività realizzate nell'ambito della politica europea di sicurezza e di difesa (PESD).   Il Consiglio ha infine invitato il Parlamento europeo, la Commissione, gli Stati membri e le sue successive presidenze a mantenere un impegno forte a favore dell'integrazione della sorveglianza marittima e ad esplorare le possibilità e le sinergie che potrebbero scaturire dalla cooperazione e dal sostegno reciproco a livello transettoriale e transfrontaliero, anche per quanto riguarda gli aspetti pertinenti della PESD.  Per ulteriori informazioni: Relazione sulla politica marittima integrata:    http://ec.europa.eu/maritimeaffairs/subpage_mpa_en.html    Sorveglianza marittima integrata:     http://ec.europa.eu/maritimeaffairs/surveillance_en.html
IP/ 09/1731   Bruxelles, 18 novembre 2009   Nonostante un contesto poco favorevole l'internet a banda larga continua a crescere nella UE  Con più di 11 milioni di nuove linee fisse attivate in un anno l'internet a banda larga continua a crescere in Europa. Secondo un rapporto pubblicato oggi dalla Commissione europea nel luglio del 2009 il 24% della popolazione della UE disponeva di un contratto di accesso in banda larga rispetto al 21,6% nello stesso mese del 2008. Il rapporto evidenzia inoltre un forte aumento della banda larga mobile in Europa, che ha registrato un incremento del 54% da gennaio ad oggi, con un tasso di penetrazione del 4,2%. Infine, dato importante, i collegamenti a internet in banda larga in Europa sono sempre più veloci. L'80% dei collegamenti internet a banda larga ha oggi una velocità di download di 2 megabit al secondo (Mbps) o anche superiore (che consente l'utilizzo delle applicazioni Web 2.0 e dello streaming video), con un incremento del 5% rispetto allo scorso anno.  " Nonostante il rallentamento economico, il mercato della banda larga in Europa continua a evidenziare un forte dinamismo. L'aumento della concorrenza garantisce servizi migliori e ormai i consumatori considerano l'accesso a internet in banda larga come un aspetto essenziale ", ha dichiarato Viviane Reding, commissaria europea responsabile per le telecomunicazioni. "Si tratta di un buon punto di partenza per la prossima Commissione europea. Mercati dinamici della banda larga ad alta velocità in un mercato unico e concorrenziale delle telecomunicazioni costituiscono una priorità strategica dell'agenda europea del digitale che la Commissione sta attualmente preparando. L'internet a banda larga di nuova generazione (ad alta velocità), con reti a fibre ottiche o senza fili, è un presupposto essenziale per l'affermarsi di una economia digitale forte in Europa e per garantire la supremazia europea nelle nuove tecnologie e applicazioni. Dopo l'accordo raggiunto il 5 novembre tra Parlamento europeo e Consiglio, volto definire un nuovo quadro normativo orientato alla concorrenza per il mercato europeo delle telecomunicazioni mi aspetto un forte impulso alle iniziative per la diffusione dell'internet ad alta velocità in tutti gli Stati membri (   MEMO/09/491   ). È chiaro che l'Europa è pronta per fare sì che il prossimo decennio sia interamente digitale".  I nuovi dati pubblicati oggi dalla Commissione dimostrano che nell'ultimo anno il numero di collegamenti a banda larga ha continuato a crescere in tutta la UE, segnando un incremento medio del 10,7% (tra luglio 2008 e luglio 2009 nonostante un contesto economico fortemente negativo). Al 1° luglio 2009 vi erano oltre 120 milioni di linee fisse a banda larga nella UE, di cui ben 11,5 milioni di nuove linee attivate dal luglio 2008.  La Danimarca e i Paesi Bassi , dove circa il 40% della popolazione ha un accesso a banda larga,  continuano a essere all'avanguardia mondiale per la diffusione di tale tecnologia, ma il loro tasso di crescita ha subito un rallentamento in quanto il mercato è prossimo alla saturazione. Nove paesi della UE ( Danimarca 37,3%, Paesi Bassi 36,2%, Svezia 31,3%, Finlandia 30,7%, Lussemburgo 28,8%, Regno Unito 28,4%, Francia 27,7%, Germania 27,5% e ora anche il Belgio 27,5% ) hanno un livello superiore a quello degli Stati Uniti, nei quali la diffusione della banda larga è al 25,8% e che, secondo   le statistiche dell'OCSE del maggio 2009   , è in fase di rallentamento. Rispetto al 2008, nel 2009 il Lussemburgo (+ 18,3%) e il Portogallo (+ 11,7%) hanno registrato la crescita più sostenuta.  La quota media di mercato degli operatori storici di telecomunicazioni nella UE si mantiene stabile intorno al 45% (i livelli più elevati si hanno a Cipro con l'80% e in Lussemburgo e Finlandia con il 67%, mentre il più basso si registra nel Regno Unito con il 27%). Tuttavia il controllo degli operatori storici sui mercati della banda larga (compresa la rivendita di linee all'ingrosso) è strutturalmente in declino a beneficio della concorrenza sull'infrastruttura di base (sostanzialmente grazie alla disaggregazione della rete locale che consente l'accesso ai terzi). Le reti locali interamente disaggregate e le linee ad accesso condiviso rappresentano il 71,4% delle reti DSL (Digital Subscriber Lines) rispetto al 65,2% di un anno fa. La crescita del numero delle reti locali disaggregate, per quanto più lenta rispetto allo scorso anno, continua a progredire a scapito della rivendita delle linee, un tipo di accesso a basso costo per i nuovi operatori, che dal 2008 è passato dal 18,2% al 10,6% delle linee DSL. I nuovi operatori delle telecomunicazioni hanno cominciato progressivamente a investire e hanno contribuito a creare un mercato della banda larga più concorrenziale.  Il rapporto odierno della Commissione dimostra inoltre che i cittadini della UE rispetto a un anno fa fruiscono di servizi a banda larga più veloci e di migliore qualità . L'80% dei collegamenti a banda larga nella UE garantisce velocità superiori a 2 Mbps (era il 75% un anno fa), sufficienti per guardare video in streaming online, e più del 15% velocità superiori a 10 Mbps (un incremento del 10% rispetto a gennaio 2009). Velocità maggiori di trasmissione dei dati offrono generalmente agli utenti una scelta migliore e più vasta a un prezzo inferiore per megabit.  A livello tecnologico , con 94 milioni di collegamenti la DSL rappresenta la tecnologia di accesso a banda larga più diffusa in Europa. Gli accessi via cavo (tecnologia FTTH - Fiber to the Home) sono aumentati del 40% tra il luglio 2008 e il luglio 2009, ma al momento rappresentano solo l'1,75% del totale in Europa e sono presenti soltanto in un ristretto numero di paesi: la Lettonia presenta il numero più elevato di accessi via cavo sul totale degli accessi a banda larga, seguita dalla Svezia che tuttavia in termini assoluti detiene il maggior numero di accessi via cavo. L'accesso a banda larga basato su tecnologie mobili (che ad esempio consente l'accesso mobile a internet da un computer portatile) sta prendendo piede soprattutto in Austria (13,8%), Svezia (12,6%), Portogallo (10,8%) e Irlanda (8,3%) . L'attuale tasso di penetrazione della banda larga mobile in Europa è del 4,2% con un incremento del 54% dal gennaio 2009. Contesto  La disponibilità della banda larga è un indice fondamentale dello sviluppo delle tecnologie dell 'informazione e della comunicazione (   IP/08/1422   ). La Commissione redige annualmente due rapporti sullo sviluppo dei mercati della banda larga nella UE in base ai dati convalidati dagli Stati membri (   IP/08/1831   ). Il rapporto è disponibile sul seguente sito Internet:    http://ec.europa.eu/information_society/eeurope/i2010/benchmarking/index_en.htm    Annex  Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED    Figures and graphics available in PDF and WORD PROCESSED
IP/09/ 1781  Bruxelles, 20 novembre 2009  Semplificazione della PAC: la Commissione ha in progetto nuove iniziative   In una relazione pubblicata oggi, la Direzione generale Agricoltura e Sviluppo rurale della Commissione europea reagisce alle 39 proposte di semplificazione presentate congiuntamente dagli Stati membri alla Commissione nello scorso aprile. Il documento di lavoro informa sull'esito dell'iter valutativo e fa il punto dei progressi compiuti dal marzo del 2009. La relazione verrà discussa al Consiglio agricolo di dicembre.   Questo il commento della Commissaria per l'Agricoltura e lo Sviluppo rurale Mariann Fischer Boel: "Non si devono scoraggiare gli agricoltori europei con regole eccessivamente complicate e inutili lungaggini burocratiche, soprattutto nell'attuale contingenza economica. La relazione conferma che il nostro impegno a favore della semplificazione non è solo a parole, ma nei fatti."   La maggior parte delle 39 proposte ha ricevuto una valutazione positiva. La Commissione si propone di portarle avanti e di attuarle in breve tempo. In realtà, una parte dei suggerimenti formulati è già stata integrata nella normativa riveduta sui pagamenti diretti, che entrerà in applicazione dal 1° gennaio 2010.   Il documento di lavoro della Commissione espone anche una serie di nuove idee su come semplificare la PAC, per esempio formulando programmi più semplici per la promozione dei prodotti agricoli. Viene presa in considerazione la possibilità di abolire le norme sull'etichettatura facoltativa delle carni bovine e di armonizzare i termini di pagamento di talune misure di sviluppo rurale con quelli dei pagamenti diretti.  La semplificazione della PAC è al centro delle preoccupazioni della Commissione sin da quando è stata pubblicata la prima comunicazione in materia nel 2005. La sua attività in tal senso si inquadra pienamente nella strategia per una migliore regolamentazione, che mira tra l'altro a ridurre l'onere amministrativo del 25% entro il 2012.  La relazione è disponibile sul seguente sito internet:     http://ec.europa.eu/agriculture/simplification/index_en.htm
IP/09/ 1800   Bruxelles, 20 novembre 2009   Telecomunicazioni: la Commissione europea si compiace per l ’approvazione, da parte dei ministri UE, di un’ampia riforma per un mercato unico delle telecomunicazioni competitivo Il Consiglio dei ministri dell’Unione europea ha approvato oggi all’unanimità il pacchetto di riforme del settore europeo delle telecomunicazioni che la Commissione europea aveva proposto per la prima volta nel 2007. La decisione odierna del Consiglio fa seguito all’accordo politico sul pacchetto raggiunto nella fruttuosa riunione del 5 novembre tra il Parlamento europeo e il Consiglio (   MEMO/09/491  ). Le nuove regole permetteranno di rafforzare la concorrenza e gli investimenti sul mercato europeo delle telecomunicazioni e di offrire maggiore certezza alle imprese che investono nella fibra ottica ad alta velocità e nelle reti senza fili. Grazie a esse si renderanno disponibili anche frequenze supplementari per i nuovi servizi mobili. il Parlamento europeo voterà la settimana prossima, nella sessione plenaria di Strasburgo, per l’approvazione formale del pacchetto sulle telecomunicazioni. La riforma delle telecomunicazioni si applicherà non appena le nuove norme saranno pubblicate nella Gazzetta ufficiale dell’Unione europea nel dicembre 2009.  “ L’adozione odierna del pacchetto telecomunicazioni da parte del Consiglio dei Ministri è un chiaro segnale per un rafforzamento della concorrenza e degli investimenti in reti e servizi di telecomunicazioni nuovi e più rapidi, in un mercato unico più forte. La Commissione europea si è battuta per due anni per questa riforma: mi compiaccio che molte delle nostre ambizioni europee siano state approvate dai Ministri, grazie all’impulso della Presidenza svedese ” ha affermato Viviane Reding, Commissaria europea per le telecomunicazioni. “L’approvazione della riforma delle telecomunicazioni da parte del Consiglio giunge al momento giusto: in questi tempi di crisi finanziaria ed economica, con un PIL dell’UE che secondo le previsioni scenderà quest’anno del 4%, la riforma avrà un impatto macroeconomico molto positivo. Le nuove norme europee in materia di telecomunicazioni daranno un contributo decisivo alla creazione di un mercato unico delle telecomunicazioni più forte, più competitivo e più vicino alle esigenze dei consumatori, sostenuto da reti più veloci, in fibra ottica o mobili, in tutta Europa. Offriranno inoltre certezza giuridica agli operatori delle telecomunicazioni, storici o nuovi, e garantiranno l’adozione di decisioni coerenti in tutti gli Stati membri.”  Per informazioni sulle 12 riforme più importanti del nuovo pacchetto UE sulle telecomunicazioni v.   MEMO/09/513   . Le prossime tappe:   voto finale sul pacchetto di riforma in terza lettura nel corso della sessione plenaria del Parlamento europeo (prevista per il 24 novembre 2009);    entrata in vigore dell ’intero pacchetto di riforma delle telecomunicazioni con la pubblicazione nella Gazzetta ufficiale dell’Unione europea (dicembre 2009);     creazione dell ’organismo dei regolatori europei delle comunicazioni elettroniche (BEREC) nella primavera del 2010;    recepimento del pacchetto di riforma delle telecomunicazioni negli ordinamenti nazionali dei 27 Stati membri (entro giugno 2011).   Per ulteriori informazioni: Testo preliminare del pacchetto di riforma approvato:   http://ec.europa.eu/information_society/policy/ecomm/tomorrow/index_en.htm      MEMO/09/513
IP/09/1802
      Bruxelles, 23 novembre 2009
      Gli studenti traduttori si cimentano per la terza volta
      Ben 3&nbsp;000 studenti delle scuole di tutta Europa, tra cui una scuola di Kalix in Svezia vicino al Circolo polare artico, una di
            Heraklion a Creta, una di Saint Martin nelle Indie orientali e una di Paralimni a Cipro metteranno alla prova le loro abilità linguistiche in occasione del terzo concorso Juvenes Translatores che si terrà il 24 novembre. Il concorso di traduzione, il cui nome latino significa "giovani traduttori",
            si tiene contemporaneamente in tutte le scuole partecipanti tra le 10.00 e le 12.00, ora di Bruxelles (GMT+1), sotto la supervisione dei docenti delle scuole. 
      “Il concorso di traduzione per i giovani è diventata un'occasione molto apprezzata per testare le abilità linguistiche acquisite
            a scuola in una situazione reale e farsi un'idea di quello che è il lavoro di un traduttore professionista” ha spiegato Leonard&nbsp;Orban, Commissario responsabile per il multilinguismo."Ci è stato anche detto che i buoni risultati ottenuti nel concorso hanno incoraggiato alcuni partecipanti a studiare lingue
            all'università. Questa è una buona notizia poiché da una ricerca di prossima pubblicazione emerge che l'industria linguistica
            tira e ha ottime prospettive per il futuro con le conseguenti ricadute in termini di posti di lavoro" ha affermato il Commissario Orban.
      Il concorso di quest'anno è stato avviato a settembre quando è stata aperta per tutte le scuole dell'UE la possibilità di
            iscriversi. Tra tutte le scuole che si sono manifestate ne sono state scelte 600 mediante una selezione aleatoria e i loro nomi sono stati pubblicati sul sito web del concorso: http://ec.europa.eu/dgs/translation/programmes/jt/selected/selected_schools_it.htm 
      In rappresentanza di ogni scuola selezionata alcuni studenti (5 al massimo e che devono avere 17 anni) affronteranno una prova di traduzione nella giornata del concorso.
            Nella mattinata essi riceveranno mediante posta elettronica un breve testo e avranno due ore per tradurlo quanto più scorrevolmente possibile da una lingua di loro scelta in un'altra delle 23 lingue ufficiali dell'UE. 
      Al termine della prova le traduzioni saranno inviate alla Commissione presso la quale traduttori della Direzione Generale "Traduzione"
            le valuteranno e attribuiranno loro un punteggio. La giuria del concorso sceglierà la migliore traduzione per ciascuno Stato
            membro e pubblicherà i nomi dei vincitori sul sito web del concorso http://ec.europa.eu/translatores a fine gennaio 2010.
      Dai commenti pervenutici in seguito ai due precedenti concorsi emerge che gli insegnanti apprezzano in genere questa opportunità di promuovere l'apprendimento delle lingue straniere. Agli studenti piace l'idea della sfida e del cimento e si sentono motivati poiché sanno che altri studenti in altri paesi traducono lo stesso testo. D'altro canto va osservato
            che le scuole ritengono il limite d'età troppo restrittivo e auspicano che un numero maggiore di studenti possa partecipare.
            Alcune hanno trovato il testo troppo lungo e altre avrebbero voluto più tempo per la traduzione.
      Come negli anni precedenti tutti i vincitori riceveranno in premio un viaggio a Bruxelles per presenziare alla cerimonia di premiazione, ricevere il loro premio e incontrare alcuni traduttori dell'UE. E magari questa
            opportunità influenzerà i loro piani per il futuro.
      Per ulteriori informazioni:
      Sito web Juvenes Translatores: http://ec.europa.eu/translatores
      DG Traduzione: http://ec.europa.eu/dgs/translation/
IP/09/1803 Bruxelles, 23 novembre 2009 I mercati del lavoro europei sono stati duramente colpiti dalla crisi, ma tengono meglio del previsto  L'attuale crisi si fa sentire sui mercati del lavoro UE e provoca l'inversione di gran parte della crescita occupazionale realizzata a partire dal 2000: queste sono le conclusioni cui giunge la relazione sull'occupazione in Europa 2009 pubblica ta oggi. Gli uomini, i giovani, i lavoratori meno qualificati e quelli con contratto temporaneo sono stati i più colpiti dalla contrazione dell'occupazione. L'occupazione nell'UE si è ridotta di più di 4 milioni di posti di lavoro a partire dall'inizio della crisi, anche se l'effetto è stato in qualche modo mitigato grazie al ricorso a orari di lavoro ridotti e ad altre soluzioni. Ma queste misure a breve termine, per quanto importanti, non sono di per sé sufficienti per assicurare un'opportuna uscita dalla crisi. Le politiche dell'occupazione devono essere concentrate sulla preparazione della transizione verso un'economia a basse emissioni di carbonio.  Vladimír Špidla, Commissario UE responsabile per l'occupazione, gli affari sociali e le pari opportunità, ha affermato: "Questa relazione dimostra quanto sia importante conciliare la nostra risposta di breve termine alla crisi con le nostre riforme strutturali di lungo respiro. Queste riforme sono essenziali per far sì che l'economia e i mercati del lavoro dell'UE escano dall'attuale recessione pronti ad affrontare le sfide del futuro, in particolare quelle legate al passaggio ad un'economia a basse emissioni di carbonio."  Tenendo presente questa problematica la 21esima relazione annuale sull'occupazione in Europa esamina più a fondo due elementi chiave della futura politica UE relativa al mercato del lavoro: i movimenti verso, da e tra posti di lavoro e le implicazioni del cambiamento climatico sull'occupazione.  I mercati del lavoro sono più dinamici di quanto spesso si pensi, ma la disoccupazione di lunga durata continua ad essere una grave minaccia  Negli ultimi anni i mercati del lavoro europei hanno fatto prova di notevole dinamismo visto che annualmente circa il 22% dei lavoratori europei cambia posto di lavoro. Questo dinamismo non si limita ai paesi tradizionalmente "flessibili" come il Regno Unito o la Danimarca, ma riguarda tutti i paesi dell'UE anche se le cifre vanno dal 14% dei lavoratori in Grecia e dal16% di quelli in Svezia a più del 25% nel Regno Unito, in Finlandia, in Spagna e in Danimarca. Questo fenomeno sembra rientrare in una tendenza più sostenuta, manifestatasi nell'UE a partire dalla fine degli anni '90, a passare dall'inattività e dalla disoccupazione all'occupazione e fa pensare a un profondo miglioramento strutturale dei nostri mercati del lavoro.  Non tutti i lavoratori però hanno beneficiato in pari misura di questa tendenza positiva. Anche se il numero dei disoccupati di lunga durata è calato a partire dagli anni '90 la problematica è rimasta comunque seria. Negli ultimi anni circa il 45% di tutti i periodi di disoccupazione era di durata superiore a un anno nell'UE rispetto a soltanto il 10% negli USA. Affrontare questa problematica è diventato ancora più urgente da quando è iniziata la crisi. Le politiche volte a incoraggiare i lavoratori nelle transizioni verso l'occupazione, in linea con il principio di flessicurezza, sono essenziali per ridurre la disoccupazione di lunga durata e preservare l'occupabilità.  Le politiche per il contenimento delle emissioni di carbonio modificheranno in modo significativo le strutture occupazionali nell'UE  Le iniziative dell'UE per realizzare un'economia competitiva a basse emissioni di carbonio diventeranno importanti forze trainanti nella prospettiva del mercato del lavoro. Anche se gli effetti complessivi di creazione netta di posti di lavoro non fossero estremamente marcati – poiché alla creazione di nuovi posti di lavoro "verdi" e all'adeguamento ecologico dei posti di lavoro attuali faranno in parte da contraltare le perdite di certi posti di lavoro tradizionali – i cambiamenti strutturali derivantine porteranno alla ridistribuzione dei lavoratori tra settori economici e tipi di qualifiche.  Il cambiamento climatico e le misure politiche ad esso legate avranno quindi un grande impatto sulla futura domanda di qualifiche. Le nuove competenze richieste dall'economia a basse emissioni di carbonio favoriranno, almeno inizialmente, i lavoratori altamente qualificati. Tuttavia, con l'entrata nel mercato delle nuove tecnologie anche i lavoratori meno qualificati dovrebbero essere in grado di trovare nuovi posti di lavoro a patto che ricevano una formazione adeguata. Perciò le politiche si concentrano sulle qualifiche - per agevolare la transizione verso nuovi posti di lavoro e limitare le carenze e gli squilibri nella disponibilità di qualifiche - unitamente a un adeguato dialogo sociale poiché questi sono gli elementi essenziali per agevolare il passaggio all'economia a basse emissioni di carbonio.   La relazione sull'occupazione in Europa costituisce la base analitica della relazione comune sull'occupazione (JER) per la quale la Commissione presenterà la sua proposta il 9 dicembre. La JER rappresenta l'analisi occupazionale e lo strumento di rendicontazione della strategia UE per la crescita e l'occupazione.    MEMO/09/514    Relazione sull'occupazione in Europa 2009:    http://ec.europa.eu/social/main.jsp?catId=119&amp;langId=it    Sottoscrivete la newsletter elettronica gratuita della Commissione europea sull'occupazione, gli affari sociali e le pari opportunità    http://ec.europa.eu/social/e-newsletter
IP/09/1807 Bruxelles, 24 novembre 2009 La Commissione lancia una consultazione sull'UE 2020: una nuova strategia per fare dell'UE un mercato sociale più intelligente e più verde Oggi la Commissione ha pubblicato un documento di consultazione su come offrire all'economia europea prospettive più brillanti mediante la strategia UE 2020. Come sottolineato dal Presidente Barroso negli orientamenti politici, l'UE 2020 intende promuovere una crescita più "verde" e socialmente inclusiva. La nuova strategia svilupperà quanto acquisito con la strategia di Lisbona traendone, al tempo stesso, i debiti insegnamenti. Come risulta dal documento di consultazione, l'UE 2020 mira principalmente a consolidare la ripresa post-crisi, a cercare di scongiurare in futuro il rischio di crisi analoghe e a raggiungere tre obiettivi tematici: far sì che la conoscenza sia un fattore di ricchezza, coinvolgere i cittadini in una società partecipativa e creare un’economia competitiva, interconnessa e più verde. Il termine ultimo per inviare i contributi alla consultazione è il 15 gennaio 2010. La nuova Commissione presenterà quindi una proposta dettagliata al Consiglio europeo di primavera.  Il Presidente della Commissione José Manuel Barroso ha dichiarato: "L'UE 2020 rappresenta l'azione concertata dell'UE nel prossimo decennio per sormontare alcune delle sfide economiche più temibili con cui l'Europa si sia mai confrontata. Un'economia "intelligente" è indissociabile da una società "saggia", basata su solidi valori europei. La crescita, la sostenibilità delle finanze pubbliche, la risposta ai cambiamenti climatici, l'inclusione sociale, una base industriale rafforzata e un terziario dinamico non sono alternative, bensì fattori che si rafforzano a vicenda. Nel decennio che ha preceduto il 2008, la disoccupazione in Europa è stata ridotta dal 12% al 7%. Ora abbiamo bisogno di nuove fonti di crescita per sostituire i posti di lavoro persi durante la crisi. Questo documento illustra le nostre proposte per mettere a frutto le potenzialità dell'Europa. Al tempo stesso, possiamo acquistare peso su una scena mondiale globalizzata dimostrando ai nostri partner che l'economia di mercato sociale è quella più efficiente e giusta. Prima di presentare le nostre proposte al Consiglio europeo di primavera, desideriamo ricevere i pareri delle parti interessate sulla strategia UE 2020. La Commissione ritiene che l'UE 2020 debba concentrarsi sui settori indicati in appresso e lancia una consultazione su come riuscire in questo intento. Una crescita basata sulla conoscenza come fattore di ricchezza Occorre potenziare il settore dell'istruzione in Europa, dalla scuola materna all'istruzione superiore, per aumentare la produttività, sostenere le categorie vulnerabili e lottare contro la disuguaglianza e la povertà. C'è ancora molto margine per migliorare le condizioni atte a favorire l'innovazione e la creatività in Europa, ad esempio modernizzando il sistema UE di tutela dei diritti di proprietà intellettuale. L'accesso al credito deve essere agevolato, anche mediante fonti di capitale di crescita pubblico-private. L'Unione ha bisogno di un'agenda europea del digitale per poter realizzare un vero mercato unico online che permetta ai consumatori di beneficiare dei prezzi competitivi praticati in altri Stati membri e alle PMI di penetrare in mercati più vasti. L'accesso a internet e le competenze informatiche sono sempre più necessari per una piena partecipazione alla vita pubblica. L'"inclusione digitale" rientra nel più vasto concetto di inclusione sociale. Coinvolgere i cittadini in una società partecipativa La crisi ha cambiato le carte in tavola e ha distrutto definitivamente numerosi posti di lavoro. L'Europa non può prosperare se i lavoratori non vantano le competenze necessarie per contribuire a un'economia basata sulla conoscenza e per trarne i debiti vantaggi. Occorre conciliare meglio domanda e offerta promuovendo la mobilità dei lavoratori al di là e all'interno delle frontiere e prevedendo con maggior precisione la futura domanda di competenze. La Commissione è fermamente decisa a portare avanti il programma "flessicurezza" e a chiarirne i risvolti, non solo per quanto riguarda la flessibilità di cui devono dar prova i lavoratori, ma anche come assunzione di maggiori responsabilità da parte dei datori di lavoro e dei governi ad investire nel capitale umano e a tutelare i lavoratori. A chi non riesce a trovare lavoro occorrerà fornire un sostegno finanziario e un aiuto personalizzato perché possa reinserirsi nel mercato occupazionale. Creare un’economia competitiva, interconnessa e più verde Per il futuro si prevede un aumento dei prezzi dell'energia, delle restrizioni alle emissioni di carbonio e della lotta all'accaparramento di risorse e mercati. Questi rischi rappresentano tuttavia altrettante opportunità di creare una "nuova" economia UE 2020 che goda di un forte vantaggio competitivo a livello globale. Nuove tecnologie più verdi possono stimolare la crescita, creare nuovi posti di lavoro e nuovi servizi e contribuire al conseguimento degli obiettivi dell'Unione in fatto di cambiamenti climatici. Un'Europa incapace di adeguarsi al XXI secolo sarebbe invece condannata al declino. Le politiche adottate a livello europeo e nazionale per promuovere l'ecoinnovazione e prodotti e sistemi efficienti sotto il profilo energetico devono contemplare, fra l'altro, lo scambio delle quote di emissione, la riforma fiscale, le sovvenzioni e i prestiti, gli investimenti e gli appalti pubblici, così come stanziamenti mirati alla ricerca e all'innovazione. L'Europa deve disporre quanto prima di infrastrutture di trasporto innovative e di una "rete intelligente" per l'energia, così come di una copertura totale della banda larga. L'UE e gli Stati membri devono unire gli sforzi per effettuare gli investimenti strategici giusti affinché due terzi dell'elettricità vengano prodotti in condizioni più sicure e con emissioni di carbonio limitate entro i primi mesi del 2020. Il settore manifatturiero rimarrà di fondamentale importanza per il futuro successo economico dell'UE. Ma l'Europa ha bisogno di una nuova politica industriale che ponga l'accento sulla capacità di innovazione, sulle nuove tecnologie, sulle competenze, sulla promozione dell'imprenditorialità e sull'internazionalizzazione delle PMI. Occorre affrontare il problema della capacità eccessiva in determinati settori, fornendo sostegno a chi subisce ripercussioni negative. Governance - far funzionare l'UE 2020 La Commissione propone che il Consiglio europeo si assuma la guida dell'UE 2020, adottando le decisioni fondamentali e fissando gli obiettivi sulla base delle proposte della Commissione. La Commissione si augura che il Parlamento europeo svolga un ruolo molto più incisivo e auspica un forte interesse e coinvolgimento da parte dei parlamenti nazionali. Sulla base delle conclusioni del Consiglio europeo di primavera del 2010, il documento di consultazione propone l'elaborazione dei cosiddetti "orientamenti integrati", a conferma della priorità politiche da perseguire attraverso un partenariato fra UE e Stati membri. I nuovi orientamenti sostituirebbero quelli in vigore dal 2005 nell'ambito della strategia di Lisbona. Per ciascuno di questi obiettivi, gli Stati membri sarebbero invitati a definire obiettivi nazionali per il quinquennio in funzione della congiuntura da cui partono. La Commissione e il Consiglio europeo valuteranno ogni anno i progressi compiuti a livello europeo e nazionale.  Il termine ultimo per inviare i contributi alla consultazione è il 15 gennaio. Le risposte possono essere inviate per e-mail a   EU2020@ec.europa.eu   .  Il testo integrale del documento di consultazione potrà essere consultato ai seguenti indirizzi:   http://ec.europa.eu/commission_barroso/president/index_en.htm   e   http://ec.europa.eu/eu2020
IP/ 09/1808   Bruxelles, 24 novembre 2009   Gli insegnanti europei ricevono una formazione adeguata? L'OCSE e la Commissione europea presentano oggi la loro nuova relazione sullo "Sviluppo professionale degli insegnanti: l'Europa a confronto con il resto del mondo" ( Teachers’ Professional Development: Europe in international comparison). La relazione giunge alla conclusione che gli insegnanti hanno bisogno di un reale feedback sul lavoro al fine di poter trarre vantaggio dalle opportunità di formazione, ma che la varietà delle esperienze di formazione e un miglior clima lavorativo nelle scuole sono anche elementi importanti per uno sviluppo professionale adeguato. Stando a quanto indicato nella relazione quasi nove insegnanti su dieci partecipano a qualche tipo di formazione professionale sul luogo di lavoro e più della metà dice di volerne di più. Sulla base dell'indagine TALIS di quest'anno (TALIS = indagine internazionale sull'insegnamento e l'apprendimento) condotta in 23 paesi partecipanti, la relazione fornisce per la prima volta dati comparabili su scala internazionale in merito allo sviluppo professionale degli insegnanti.  Presentando la relazione Maroš Šefčovič, Commissario europeo responsabile per l'istruzione, la formazione, la cultura e la gioventù, ha affermato: "Nell'UE abbiamo più di sei milioni di insegnanti e la loro capacità di stimolare tutti gli studenti ad apprendere è essenziale per garantire il futuro delle nostre società. Se vogliamo un'istruzione di qualità elevata dobbiamo dare ai nostri insegnanti le migliori opportunità possibili per sviluppare le loro abilità, non soltanto all'inizio della loro carriera ma durante tutta la loro vita lavorativa. Incoraggiandoli a portare avanti il loro sviluppo professionale contribuiamo ad accrescere lo status e l'attrattiva della professione."  Angel Gurría, Segretario generale dell'OCSE, ha aggiunto: “Gli insegnanti sono la linfa del sistema educativo e lo sviluppo professionale degli insegnanti è un ingrediente essenziale per mantenere la qualità dei sistemi educativi. I risultati di TALIS riportati nella presente relazione indicano che gli insegnanti sono desiderosi di apprendere e cercano continuamente possibilità di migliorare le loro abilità, ma anche che la formazione professionale impartita sul posto di lavoro deve essere meglio mirata sui bisogni degli insegnanti. “   Messaggi chiave  La principale conclusione cui giunge la relazione sullo " Sviluppo professionale degli insegnanti: l'Europa a confronto con il resto del mondo " è che lo sviluppo professionale costituisce un elemento invalso nelle vite degli insegnanti. Esso può quindi essere una molla importante per il miglioramento dell'istruzione. Tuttavia gli insegnanti suggeriscono che "la coincidenza con l'orario di lavoro" è un ostacolo importante alla partecipazione ad attività di sviluppo professionale: da ciò emerge la constatazione che sarebbe opportuno introdurre politiche per integrare lo sviluppo professionale degli insegnanti in modo più efficace nell'insieme della loro attività lavorativa e del funzionamento delle scuole.    Nel complesso i risultati indicano che una politica scolastica consistente nel fornire agli insegnanti un feedback sul loro rendimento è strettamente correlata al loro sviluppo professionale e ai suoi risultati percepiti. Il clima scolastico svolge anch'esso un ruolo importante. Gli insegnanti che si sentono realizzati sul lavoro e che si sentono ben inseriti nella loro scuola si esprimono positivamente quanto allo sviluppo professionale. Per i decisori politici questi risultati suggeriscono che una maggiore attenzione alla valutazione, al feed-back e ad un clima scolastico positivo può contribuire a fare delle scuole "organizzazioni che apprendono", incoraggiando la formazione continua e quindi la qualità degli insegnanti.  La relazione tematica " Sviluppo professionale degli insegnanti:  l'Europa a confronto con il resto del mondo " è stata preparata da un gruppo di ricercatori dell'Università di Twente nei Paesi Bassi, sotto la supervisione del professor Jaap Scheerens, che è anche il redattore della relazione .  Per ulteriori particolari sui risultati cui è pervenuta la redazione si rinvia all' appendice del presente comunicato stampa.  TALIS - Indagine internazionale sull'insegnamento e l'apprendimento   TALIS costituisce la nuova indagine internazionale sull'insegnamento e l'apprendimento dell'OCSE. È la prima indagine internazionale a dedicarsi al contesto di apprendimento e alle condizioni di lavoro degli insegnanti nelle scuole. Essa esamina le questioni che interessano gli insegnanti e il loro rendimento nell'ottica dei direttori degli istituti e degli insegnanti stessi. Essa intende colmare importanti lacune informative per quanto concerne il raffronto internazionale dei sistemi di istruzione.  L'indagine è stata condotta con il sostegno della Commissione europea e copre 23 paesi partecipanti : Australia, Austria, Belgio (comunità fiamminga), Brasile, Bulgaria, Danimarca, Estonia, Ungheria, Islanda, Irlanda, Italia, Corea, Lituania, Malesia, Malta, Messico, Norvegia, Polonia, Portogallo, Repubblica slovacca, Slovenia, Spagna e Turchia.  In ciascun paese sono state scelte aleatoriamente circa 200 scuole presso ciascuna delle quali il direttore e 20 insegnanti selezionati a caso hanno compilato un questionario.  P er saperne di più:  Comunicato stampa della Commissione e uropea (IP/09/926, 16 giugno 2009):   Il lavoro degli insegnanti è ostacolato dalla mancanza di incentivi e dal comportamento degli allievi in classe    OC SE:   OECD Teaching and Learning International Survey (TALIS)    Commission e europea:   Teacher education    Comunicato stampa della Commissione europea (IP/09/1145, 16 luglio 2009):   Key data on education in Europe: Longer schooling, fewer pupils and teachers    Il rapporto:  http://ec.europa.eu/education/school-education/doc1962_en.htm  APPENDIX Key messages from " Teachers’ Professional Development: Europe in international comparison":   While 89% of teachers report that they had taken part in "structured professional development activity" over the last 18 months, it is a source of concern that more than 25% of teachers in Denmark, Iceland and the Slovak Republic report they have participated in no professional development at all during this period.   When teachers participate in various professional learning activities and spend more days on professional development, they experience a greater impact of professional development on their work.   Feedback as part of overall school policy is strongly linked to teachers' professional development and its perceived impact. Moreover, by promoting a positive school climate, school principals can create a supportive environment for teacher learning.   More than half the teachers surveyed reported that they wanted more professional development than they received. Among EU teachers, the extent of unmet demand is highest in Portugal, Spain (Spanish teachers also have the highest participation rates) and Bulgaria. Female teachers and younger teachers are most likely to report unmet demand.   Conflict with work schedule is the main reason for not engaging in more professional development. In Portugal, Estonia and Spain this is the case for more than 50% of teachers. However, the lack of suitable development activities is also a significant factor.   Teachers report the greatest need for development in teaching students with special learning needs, which might be a reflection of the trend towards inclusive rather than segregated education and the growing emphasis on equity. Other areas of particular need are IT teaching skills and student discipline and behaviour.   It is striking how positively teachers view the impact of all development activities. However, fewer teachers participate in those types of development (qualification programmes, collaborative research) which they deem to have the highest impact. These activities are the most time intensive and also those for which teachers are more likely to have to pay the full or partial cost.
IP/09/ 1811   Bruxelles , 24 novembre 2009      Terzo Forum sulla protezione civile: sviluppare la resilienza dell'Europa in caso di catastrofi  Il commissario  UE all'ambiente, Stavros Dimas, aprirà domani a Bruxelles il terzo Forum sulla protezione civile, al quale parteciperanno oltre 500 professionisti del settore che per due giorni daranno vita a un convegno per discutere di come i paesi dell'UE possono sviluppare la propria resilienza alle catastrofi. A seguito dei cambiamenti climatici aumenteranno probabilmente la frequenza e le ripercussioni delle calamità naturali e l'Europa deve essere preparata ad affrontare queste e altre sfide come la minaccia del terrorismo, gli incidenti chimici e di altro genere. Durante la conferenza, intitolata "Towards a more resilient society" (Verso una società più resiliente), si dibatterà delle sfide che attendono la protezione civile europea in futuro, degli sviluppi tecnologici e di come coinvolgere i cittadini nella preparazione alle catastrofi.   Stavros  Dimas, commissario europeo all'ambiente, ha dichiarato: "L'Europa è pronta a fare il possibile per potenziare la propria resilienza alle catastrofi e ridurre così i costi elevati in termini di vite umane. Ogni anno migliaia di persone perdono la vita e molti di più vedono sconvolta la propria esistenza quotidiana a lungo termine. Solo l'anno scorso in tutto il mondo circa 20 milioni di persone sono state costrette ad abbandonare le proprie case dopo una catastrofe naturale. Anche i costi economici sono elevati: si stima infatti che, in Europa, le calamità rappresentino un costo di 15 miliardi di euro. Il forum sarà una piattaforma indispensabile per discutere delle sfide che ci attendono e per aiutarci a rafforzare la nostra capacità di prevenzione e risposta.".  Forum sulla protezione civile  Il terzo F orum sulla protezione civile sarà incentrato sul concetto di resilienza e su come l'Europa può rafforzare le attività di prevenzione e di risposta per affrontare le catastrofi in maniera più efficace. Per resilienza non s'intende solo la capacità di recupero dopo un disastro di grave entità ma anche l'integrazione della capacità di resistere alle catastrofi a livello di pianificazione.   Il forum riunirà più di 500 partecipanti che discuteranno delle future sfide per la protezione civile europea. Tre dibattiti con oratori di alto livello provenienti dal mondo della politica, dell'imprenditoria e della ricerca permetteranno un franco scambio di idee su come e quando prepararsi ad una calamità, sull'autosufficienza e sulla percezione del rischio presso la popolazione e sulla forma che dovrà assumere una strategia di gestione delle catastrofi in Europa.   Tra gli oratori figurano il commissario UE all'ambiente, Stavros Dimas, il vice Segretario-generale della Strategia internazionale per la riduzione delle catastrofi delle Nazioni Unite, Margareta Wahlstr öm, e il Segretario di Stato alla difesa della Svezia, Håkan Jevrell.  Parallelamente al convegno sarà organizzata un'esposizione che coinvolgerà partner internazionali, organizzazioni nel campo della formazione e il settore delle tecnologie innovative. L'esposizione comprende una piattaforma per la simulazione di un terremoto, nell'ambito di un'esposizione sul sisma che ha colpito L'Aquila all'inizio di quest'anno. La Commissione e la protezione civile  La Commissione sostiene e integra le attività di prevenz ione delle catastrofi a livello nazionale, regionale e locale e gestisce il Centro di monitoraggio e informazione (MIC) che funge da punto di smistamento per la fase di risposta nel contesto del meccanismo comunitario per la protezione civile.   Il meccanismo comunitario, cui partecipano 31 paesi (l'UE-27 più la Croazia, l'Islanda, il Liechtenstein e la Norvegia), agevola la cooperazione nella fase di risposta alle calamità. I partecipanti mettono insieme le risorse che possono essere messe a disposizione dei paesi colpiti che chiedano l'assistenza dell'UE in qualsiasi parte del mondo.   Da quando il meccanismo è stato creato nel 2001, l'UE ha fornito assistenza in varie occasioni in tutto il mondo: nel 2005 durante l'uragano Katrina che ha colpito gli Stati Uniti, durante il terremoto del 2008 in Cina e in occasione degli incendi boschivi che hanno interessato l'Europa meridionale quest'estate, solo per citare alcuni esempi. Oggi il MIC interviene in oltre 20 emergenze l'anno.   La Commissione  europea si sta impegnando per potenziare la capacità di risposta alle catastrofi dell'UE. Quest'estate ha sperimentato i mezzi disponibili a livello di UE: da luglio a settembre due aerei antincendio sono stati messi a disposizione degli Stati membri per combattere gli incendi boschivi. Questo progetto pilota permetterà alla Commissione di trarre degli insegnamenti.   Si sta lavorando anche su una serie di iniziative di prevenzione volte a sviluppare un approccio UE alla prevenzione delle catastrofi naturali e di origine umana, come la formulazione di linee guida sulla valutazione e la mappatura del rischio, lo sviluppo di una panoramica intersettoriale dei principali rischi che l'UE può affrontare e l'istituzione di una rete europea per la prevenzione delle catastrofi.   Nota ai redattori:   Il terzo Forum sulla protezione civile — "Towards a more resilient society" — si svolgerà nell'edificio Charlemagne, sede della Commissione europea, 170 Rue de la Loi, Bruxelles, il 25 e 26 novembre 2009.  Per ulteriori informazioni sul forum consultare il sito :   www.civilprotectionforum.eu   .  Ulteriori particolari sul meccanismo di protezione civile sono reperibili al seguente indirizzo:   http://ec.europa.eu/environment/civil/   .
IP/09/ 1812   Bruxelles, 24 novembre 2009  La Commissione europea si compiace per l'approvazione, da parte del Parlamento europeo, di vaste riforme destinate a rafforzare la concorrenza e i diritti dei consumatori sui mercati europei delle telecomunicazioni  Nella seduta plenaria odierna di Strasburgo il Parlamento europeo ha approvato ad ampia maggioranza il pacchetto di riforme nel settore delle telecomunicazioni, proposto inizialmente dalla Commissione nel novembre del 2007 (   IP/07/1677   ). Ben presto 500 milioni di cittadini europei beneficeranno, grazie a una concorrenza più forte sul mercato europeo delle telecomunicazioni, di più ampie possibilità di scelta, di una copertura più estesa di connessioni internet in banda larga in tutta Europa e di una maggiore protezione della vita privata nei confronti degli operatori di telecomunicazioni.  I consumatori europei godranno anche di tutta una serie di nuovi diritti, come il diritto di cambiare operatore di telefonia mobile o fissa entro un giorno lavorativo mantenendo il proprio numero,  il diritto ad una migliore informazione sui servizi a cui si abbonano  e il diritto di essere informati delle violazioni dei dati personali da parte dei loro operatori di telecomunicazioni.  Gli operatori dovranno inoltre dare agli utenti la possibilità di sottoscrivere un contratto di durata non superiore a 12 mesi.  In base alle nuove norme UE i regolatori nazionali avranno inoltre il potere di stabilire livelli minimi di qualità dei servizi di trasmissione in rete in modo da promuovere la "neutralità della rete" a favore dei cittadini europei.  La riforma del settore delle telecomunicazioni riaffermerà e rafforzerà i diritti fondamentali dei consumatori europei per quanto riguarda l'accesso a internet. Una nuova disposizione sulla libertà di internet, inserita nel pacchetto di misure su insistente richiesta del Parlamento europeo, precisa che tenendo conto dei diritti fondamentali di cui godono i cittadini europei, tra cui il diritto alla protezione della vita privata, le autorità nazionali potranno restringere l'accesso a internet per motivi di interesse pubblico solo dopo l'espletamento di una procedura preliminare equa e imparziale e dopo un controllo giurisdizionale efficace e tempestivo. L'approvazione odierna della riforma da parte del Parlamento europeo fa seguito all'accordo politico raggiunto il 5 novembre tra i negoziatori del Parlamento europeo, del Consiglio e della Commissione (   MEMO/09/491   ). La riforma del settore EU delle telecomunicazioni potrà così entrare in vigore nel dicembre prossimo, dopodiché gli Stati membri disporranno di 18 mesi per recepire le nuove norme nei loro rispettivi ordinamenti nazionali.  " La riforma del settore europeo delle telecomunicazioni rafforzerà la concorrenza sui mercati europei delle telecomunicazioni e permetterà di disporre di servizi internet migliori e meno cari, sia mobili che fissi, e di avere connessioni internet più rapide in tutta Europa. Grazie al forte sostegno del Parlamento europeo, l'Europa è riuscita a porre il cittadino al centro della normativa sulle telecomunicazioni ", ha affermato Viviane Reding, Commissaria europea alle telecomunicazioni. "I consumatori europei si rallegreranno per il nuovo ed efficace strumento della separazione delle funzioni, che aiuterà i regolatori nazionali ad ovviare alle strozzature persistenti della concorrenza sui mercati delle telecomunicazioni, ampliando le possibilità disponibili per i consumatori. Sono grata al Parlamento europeo per aver sostenuto e aiutato la Commissione a realizzare un mercato unico più integrato nel settore delle telecomunicazioni. Siamo seriamente impegnati a garantire che i confini nazionali non costituiscano più, per gli operatori europei delle telecomunicazioni e i consumatori, una limitazione all'accesso alla rete e all'offerta di servizi di comunicazione: la creazione del nuovo Organismo dei regolatori europei delle comunicazioni elettroniche (BEREC), il cui assetto istituzionale è stato sostanzialmente definito dai Parlamentari europei, ne è la dimostrazione concreta. Il mercato unico europeo del settore delle telecomunicazioni sta ormai diventando realtà per gli operatori e i consumatori." .  Per informazioni sulle 12 riforme più importanti del nuovo pacchetto UE sulle telecomunicazioni v.   MEMO/09/513   . Le prossime tappe:    firma degli atti legislativi da part e dei Presidenti del Parlamento europeo e del Consiglio il 25 novembre;     entrata in vigore dell'intero pacchetto di riforma delle telecomunicazioni con la pubblicazione nella Gazzetta ufficiale dell'Unione europea (18 dicembre);     creazione dell'organismo dei regolatori europei delle comunicazioni elettroniche (BEREC) nella primavera del 2010;     recepimento del pacchetto di riforma delle telecomunicazioni negli ordinamenti nazionali dei 27 Stati membri (entro giugno 2011).     Per maggiori informazioni :   Testo preliminare del pacchetto di riforma concordato :     http://ec.europa.eu/information_society/policy/ecomm/tomorrow/index_en.htm            MEMO/09/513
IP/ 09/1828   Bruxelles, 27 novembre 2009   L'industria linguistica dell'UE sembra pronta a uscire dalla crisi  L'industria del settore linguistico è stata meno colpita dalla crisi economica rispetto ad altri settori come risulta da uno studio condotto per conto della Commissione europea. Lo studio, che rappresenta la prima analisi su scala europea dell'industria linguistica, copre aspetti quali traduzione, interpretazione, localizzazione e globalizzazione, sottotitolazione e doppiaggio, strumenti di tecnologie linguistiche, organizzazione di conferenze multilingui e insegnamento delle lingue. Su scala europea lo studio situa il fatturato dell'industria a 8,4 miliardi di euro (2008). Tale cifra dovrebbe aumentare annualmente almeno del 10% nei prossimi anni per passare entro il 2015 a un importo che va da 16,5 a 20 miliardi di euro. Si tratta di uno dei tassi di crescita più grandi registrati dalle industrie dell'UE.  " L'industria linguistica ha un'importanza sia economica che strategica. Economica per le sue dimensioni, la sua resistenza alla crisi attuale e soprattutto le sue potenzialità future. Strategica perché è essenziale per preservare l'identità dei cittadini e la loro cultura e affrontare un mondo globalizzato. Questo studio fornisce un'immagine più accurata dell'industria linguistica nell'UE e serve a porla in rilievo in relazione al mercato del lavoro" ha affermato Leonard Orban, Commissario responsabile per il multilinguismo.  Tra le caratteristiche del mercato dei servizi linguistici si registra no un crescente consolidamento tra le grandi società del settore, ma anche barriere alquanto basse per accedere ai mestieri della traduzione e dell'interpretazione, il che significa che vi sono molti operatori e una forte concorrenza. Inoltre la globalizzazione ha bisogno di traduzione e interpretariato in nuove lingue nonché di nuovi servizi linguistici.  "L'industria è diversa da quella che era anni fa. Ha visto aumentare la richiesta di servizi quali sottotitolazione, localizzazione e editing. Ragion per cui gli operatori del settore hanno bisogno di acquisire nuove competenze. La Commissione europea sostiene lo sviluppo di tali competenze promuovendo ad esempio il master europeo di traduzione", ha commentato il Commissario Orban.  L' analisi è stata effettuata sulla base di questionari inviati ad associazioni professionali, autorità nazionali, singoli individui, fornitori di servizi linguistici e dipartimenti di servizi linguistici. Sono pervenute più di 1000 risposte. Lo studio contiene anche schede per paese relative a ciascuno Stato membro analizzato.   Per ulteriori informazioni:  La conferenza in cui verrà presentato lo studio sarà trasmessa sul web al seguente indirizzo:    http://webcast.ec.europa.eu/eutv/portal/_vi_fl_300_en/player/index_player.html?id=7853&amp;userlocale=en     Il testo dello studio è disponibile all'indirizzo:   http://ec.europa.eu/dgs/translation/publications/studies/index_en.htm    DG Traduzione:   http://ec.europa.eu/dgs/translation
IP/09/1833   Bruxelles, 25 novembre 2009   Iniziativa in materia di medicinali innovativi (IMI): la Commissione e l ’industria farmaceutica lanciano il secondo invito a presentare proposte di ricerca in materia di metodi più efficienti per lo sviluppo dei farmaci L’Iniziativa in materia di medicinali innovativi (IMI) ha pubblicato oggi il suo secondo invito a presentare proposte. Il partenariato pubblico-privato tra la Commissione europea (CE) e la Federazione europea delle aziende e delle associazioni farmaceutiche (EFPIA) invita i consorzi di ricerca a presentare proposte relative a 9 temi scientifici. Il fine dell’invito è accelerare la scoperta e lo sviluppo di medicinali per il trattamento di malattie come il cancro e le patologie infettive e infiammatorie. L’IMI finanzierà anche progetti destinati a migliorare lo scambio di informazioni tra l’industria e la comunità scientifica, un aspetto importante della gestione della conoscenza. Il contributo della Commissione a questo secondo invito pari a 76,8 milioni dovrebbe essere accompagnato da un contributo analogo erogato in natura dalle imprese appartenenti all’EFPIA.  Il dott. Michel Goldman, direttore esecutivo dell ’IMI, ha affermato: “ Questo secondo invito a presentare proposte aiuterà a consolidare il potenziale dell’IMI a sostegno del tipo di innovazione di cui abbiamo bisogno e a rimuovere gli attuali ostacoli allo sviluppo dei farmaci. ”   Il commissario europeo responsabile della scienza e della ricerca, Janez Potočnik, ha affermato: “ Nel 2004 abbiamo trovato il modo di far diventare l’Europa la sede della ricerca biomedica rimuovendo nello stesso tempo gli ostacoli alla ricerca farmacologica: l’IMI. Questa iniziativa è al centro del triangolo della conoscenza, in quanto istituisce una migliore cooperazione tra i settori pubblico e privato e ci aiuta ad affrontare le principali sfide cui siamo confrontati in modo economicamente competitivo e sostenibile. Inoltre essa dimostra che questo nuovo partenariato tra la Commissione e l’industria dà buoni frutti. ”  Arthur J Higgins, direttore di Bayer HealthCare e presidente dell’EFPIA ha dichiarato: " L’IMI dimostra chiaramente come l’Europa voglia porsi all’avanguardia dell’innovazione biofarmaceutica. Questa iniziativa ha riunito aziende farmaceutiche concorrenti e parti interessate del mondo accademico, in uno sforzo senza precedenti volto ad accelerare la scoperta di medicinali innovativi. ”   Il 16 novembre 2009 l ’IMI è divenuto ufficialmente autonomo. Ha acquisito autonomia finanziaria e operativa nei confronti dei suoi due membri fondatori, la Commissione europea e l’EFPIA. Una nuova équipe guidata dal nuovo direttore esecutivo, Michel Goldman, gestirà il comitato esecutivo dell’IMI con sede a Bruxelles e sarà responsabile della concessione delle sovvenzioni nell’ambito del secondo invito a presentare proposte.  Dei nove temi dell’invito, tre riguardano il miglioramento della gestione delle conoscenze, aspetto essenziale per i futuri progressi dello sviluppo di farmaci efficienti. In particolare mirano a migliorare la standardizzazione in materia di dati per l’industria, il mondo accademico e le autorità di regolamentazione affinché possano valutare meglio l’efficacia e la sicurezza dei nuovi farmaci. Allo stesso tempo mirano a consentire uno scambio più agevole delle informazioni che accelererà lo sviluppo dei farmaci.   Gli altri sei temi riguardano l’efficacia dei farmaci contro il cancro e le patologie infiammatorie e infettive. Ad esempio, un tema si incentra sullo studio della composizione dei tumori cancerogeni e della loro risposta ai trattamenti. Un altro mira ad accelerare lo sviluppo di tecniche diagnostiche, meno care e più veloci, per le patologie infettive.   I temi dell’invito a presentare proposte, divulgati in settembre per permettere una migliore preparazione delle candidature da parte dei consorzi di ricerca, hanno riscosso vivo interesse. Il 17 novembre 2009 più di 420 rappresentanti di équipe accademiche, PMI e altre organizzazioni si sono riuniti nel palazzo delle esposizioni di Bruxelles (Bruxelles EXPO) per la giornata “porte aperte” dell’IMI durante la quale hanno ricevute informazioni di prima mano relative all’invito. Prossime tappe  Il termine per l’invio delle proposte è l’8 febbraio 2010 e i risultati saranno resi noti nell’estate 2010.  Contesto  Avviata nella 2007 l’Iniziativa in materia di medicinali innovativi (IMI) è un partenariato pubblico-privato tra la Commissione europea e l’industria farmaceutica europea, rappresentata dall’EFPIA. L’IMI intende porre l’Europa all’avanguardia dell’innovazione biofarmaceutica e sostenere una maggiore efficienza nella scoperta e nello sviluppo di farmaci migliori per i pazienti.  Il bilancio totale dell’IMI per il periodo 2008-2017 ammonta a 2 miliardi di euro (1 miliardo dalla Comunità europea e 1 miliardo dalle imprese).   Il primo invito a presentare proposte dell’IMI è stato pubblicato nell’aprile 2008. Sono pervenute 134 proposte, di cui 15 sono state selezionate per beneficiare di 246 milioni di euro.  Per ulteriori informazioni sull’IMI e sul secondo invito a presentare proposte:   www.imi.europa.eu     Si veda anche   IP/09/1310   ,   IP/09/802   e  IP/08/662     .  Elenco dei temi del secondo invito a presentare proposte dell’IMI   1. Imaging biomarker per lo sviluppo di farmaci antitumorali.  2. Nuovi strumenti per la validazione dei target volti a migliorare l’efficacia dei medicinali.  3. Biomarcatori molecolari: accelerazione dello sviluppo di terapie antitumorali e del trattamento dei pazienti.  4. Individuazione e sviluppo di test diagnostici rapidi per la diagnosi batterica al fine di agevolare l’esecuzione di prove e pratiche cliniche.   5. Comprensione dei meccanismi di immunità adattiva anomali. 6. Ricerca traslazionale nelle malattie croniche immunomediate: collegamento tra modelli animali e umani. 7. Modellazione farmaci/malattie: biblioteca e quadro di riferimento. 8. Spazio farmacologico aperto. 9. Cartelle cliniche elettroniche.
IP/09/1837 Bruxelles, 27 novembre 2009 Il presidente Barroso presenta la sua nuova squadra José Manuel Barroso, presidente della Commissione europea, ha annunciato oggi la ripartizione dei portafogli della prossima Commissione. Il presidente ha tenuto consultazioni approfondite con tutti i commissari designati al fine di assegnare gli incarichi in base al profilo di ciascuno. Il presidente confida che questo collegio possa realizzare il programma di cambiamenti delineato negli orientamenti politici che ha presentato a settembre dopo essere stato nominato dai 27 Stati membri e prima di essere approvato dal Parlamento europeo come presidente della prossima Commissione. Il presidente Barroso ha dichiarato: "Abbiamo un programma europeo, e ora abbiamo anche una squadra europea. Sulla base delle nomine degli Stati membri, ho cercato di formare un collegio che possa generare nuove idee e imprimere un nuovo slancio per affrontare le principali sfide dell'Europa odierna. Questo collegio attuerà gli orientamenti politici che ho presentato al Parlamento europeo e sono certo che avrà un ruolo decisivo nel guidare l'Europa verso la ripresa e verso un'economia sociale di mercato che sia sostenibile e al servizio del cittadino. Ho messo insieme una Commissione forte per portare avanti un'Europa forte, anche sulla scena mondiale, come previsto dal trattato di Lisbona. Una delle missioni chiave di questo collegio sarà dare vita alle nuove opportunità previste dal trattato di Lisbona. I commissari designati si presenteranno alle audizioni dinanzi al Parlamento europeo in gennaio. Dopo il voto di approvazione del Parlamento, sarà il momento di mettersi al lavoro e di produrre risultati per i nostri cittadini."  Il nuovo collegio avrà sette vicepresidenti, compresa la baronessa Catherine Ashton che rivestirà anche la carica di Alto rappresentante dell’Unione per gli Affari esteri e la politica di sicurezza, in virtù dell'entrata in vigore del trattato di Lisbona il 1° dicembre prossimo. Tre vicepresidenti saranno donne. Il nuovo collegio sarà formato da ventisette membri, uno per Stato membro, tra cui il presidente Barroso, e comprenderà nove donne. I membri del collegio provengono da diverse famiglie politiche, in particolare dal Partito popolare europeo (PPE), dall'Alleanza progressista dei socialisti e dei democratici (S&amp;D) e dall'Alleanza dei liberali e dei democratici per l'Europa (ALDE). Quattordici membri, tra cui il presidente stesso, facevano già parte del collegio uscente.  Il presidente Barroso ha rimodellato il collegio per il suo secondo mandato e ha annunciato la creazione di nuovi portafogli: Azione per il clima; Affari interni; Giustizia, diritti fondamentali e cittadinanza. Ha inoltre riorganizzato diversi portafogli: Istruzione, cultura, multilinguismo e gioventù; Salute e politica dei consumatori; Industria e imprenditoria; Ricerca e innovazione; Cooperazione internazionale, aiuti umanitari e risposta alle crisi. Sarà dato nuovo risalto all'integrazione nel quadro del portafoglio Occupazione, affari sociali e integrazione e rinnovata attenzione all'Agenda digitale. Competenze dei commissari designati   Joaquín ALMUNIA: Concorrenza. Vicepresidente della Commissione.   László ANDOR: Occupazione, affari sociali e integrazione.   Baronessa Catherine ASHTON: Alto rappresentante dell'Unione per gli Affari esteri e la politica di sicurezza e vicepresidente della Commissione.   Michel BARNIER: Mercato interno e servizi.   Dacian CIOLOS: Agricoltura e sviluppo rurale.   John DALLI: Salute e politica dei consumatori.   Maria DAMANAKI: Affari marittimi e pesca.   Karel DE GUCHT: Commercio.   Štefan FÜLE: Allargamento e politica europea di vicinato. *   Johannes HAHN: Politica regionale.   Connie HEDEGAARD: Azione per il clima.   Maire GEOGHEGAN-QUINN: Ricerca e innovazione.   Rumiana JELEVA: Cooperazione internazionale, aiuti umanitari e risposta alle crisi. *   Siim KALLAS: Trasporti. Vicepresidente della Commissione.   Neelie KROES: Agenda digitale. Vicepresidente della Commissione.   Janusz LEWANDOWSKI: Bilancio e programmazione finanziaria.    Cecilia MALMSTRÖM: Affari interni.    Günter OETTINGER: Energia.   Andris PIEBALGS: Sviluppo. *   Janez POTOČNIK: Ambiente.   Viviane REDING: Giustizia, diritti fondamentali e cittadinanza. Vicepresidente della Commissione.   Olli REHN: Affari economici e monetari.   Maroš ŠEFČOVIČ: Vicepresidente della Commissione per le Relazioni interistituzionali e l'amministrazione.   Algirdas ŠEMETA: Fiscalità e unione doganale, audit e lotta antifrode.   Antonio TAJANI: Industria e imprenditoria. Vicepresidente della Commissione.    Androulla VASSILIOU: Istruzione, cultura, multilinguismo e gioventù.    * In stretta collaborazione con l'Alto rappresentante/vicepresidente, in conformità dei trattati. La tabella in allegato contiene una descrizione più dettagliata delle competenze. La baronessa Ashton sarà il primo vicepresidente. Tuttavia, considerate le sue funzioni specifiche, in particolare in seno al Consiglio, la sostituzione del presidente in sua assenza sarà assicurata dagli altri vicepresidenti, nell'ordine di precedenza definito dal presidente. L'ordine di precedenza è il seguente: Viviane Reding, Joaquín Almunia, Siim Kallas, Neelie Kroes, Antonio Tajani, Maroš Šefčovič. Prossime fasi  La nuova Commissione deve ottenere l'approvazione dal Parlamento europeo prima di entrare in carica per un mandato che scadrà il 31 ottobre 2014. I commissari designati si presenteranno individualmente dinanzi alle commissioni parlamentari tra l'11 e il 19 gennaio. Il voto di approvazione è previsto per il 26 gennaio, dopo di che la Commissione sarà nominata dal Consiglio europeo e potrà cominciare a lavorare.  Il suo lavoro si fonderà sugli orientamenti politici per la prossima Commissione che il presidente Barroso ha presentato nel settembre scorso. Il presidente ha messo in evidenza la necessità di una leadership dell'UE, che le consenta di partecipare attivamente alla globalizzazione sulla base dei suoi valori e interessi. Prendendo le mosse dall'interdipendenza globale, ha delineato un'agenda di cambiamenti per l'UE, per un'Europa che metta il cittadino al centro delle priorità. Il presidente ha sottolineato cinque sfide cruciali per l'Europa:   rilanciare la crescita economica oggi e garantire la sostenibilità e la competitività a lungo termine per il futuro;   contrastare la disoccupazione e rafforzare la coesione sociale;   trasformare la sfida di un'Europa sostenibile in un vantaggio competitivo;   garantire la sicurezza degli europei;   rafforzare la cittadinanza europea e la partecipazione civica.   Le priorità per affrontare queste sfide saranno stabilite nell'ambito di un quadro decennale di strategia per l'UE da qui al 2020, infondendo nuovo vigore all'economia sociale di mercato basata sull'inclusione, caratteristica distintiva del modello di vita europeo. L'assegnazione dei portafogli è stata strutturata in funzione di questo programma ambizioso. Nelle lettere che ha inviato a ciascun commissario precisando le nuove competenze, il presidente Barroso ha sottolineato il ruolo fondamentale della Commissione quale motore degli sforzi che l'UE dovrà prodigare per affrontare le sfide di domani, come pure le nuove opportunità offerte dal trattato di Lisbona. Ha ribadito l'impegno a favore di un programma di regolamentazione intelligente che osservi i principi di sussidiarietà e proporzionalità e miri a un chiaro valore specifico di livello europeo, con particolare attenzione alla sana gestione finanziaria e nel pieno rispetto del codice di condotta dei membri della Commissione europea. Inoltre ha sottolineato la necessità di una partnership efficace con gli Stati membri e le altre istituzioni, in particolare con il Parlamento europeo. Informazione ad uso dei redattori I curriculum vitae dei 26 commissari designati, con relative fotografie, possono essere consultati all'indirizzo seguente:    http://www.ec.europa.eu/commission_designate_2009-2014/index_en.htm    ANNEXE Barroso II Commission – 2010/2014 Allocation of portfolios and supporting services  Note on the Vice-Presidencies: Baroness Catherine Ashton will be the 1 st Vice-President. However, having regard to her specific functions, notably in the Council, the replacement of the President in his absence will be assured by the other Vice-Presidents, in the order of precedence defined by the President. The order of precedence is: Viviane Reding, Joaquín Almunia, Siim Kallas, Neelie Kroes, Antonio Tajani, Maroš Šefčovič.          Portfolios   Names   Services     President   José Manuel Barroso   Secretariat-General (SG); Legal Service (LS); Bureau of European Policy Advisers (BEPA); Spokespeople's Service (SPP). Changes for the SG: - The Better Regulation Unit ENTR B.5 moves to the SG from DG Enterprise and Industry (ENTR); - The Secretariat of the Audit Progress Committee (Unit SG B.2) moves from the SG to the Internal Audit Service (IAS).      High Representative of the Union for Foreign Affairs and Security Policy and Vice-President of the Commission   Baroness Catherine Ashton   DG External Relations (RELEX)      Agriculture and Rural Development    Dacian Ciolos   DG Agriculture and Rural Development (AGRI)               Budget and Financial Programming    Janusz Lewandowski   DG Budget (BUDG)     Climate Action   Connie Hedegaard   DG Climate Action (to be set up before Summer 2010): core of DG Climate Action will be the existing Directorate C of DG Environment (ENV) except the Clean Air Unit ENV C.3 that will remain in DG Environment.      Competition. Vice-President of the Commission    Joaquín Almunia   DG Competition (COMP) Change for DG COMP: The state aid competencies currently in DG Transport and Energy (TREN) will move to DG COMP.      Development   1      Andris Piebalgs   DG Development (DEV); The development part of EuropeAid-Cooperation Office (AIDCO).   2        Digital Agenda. Vice-President of the Commission    Neelie Kroes   DG Information Society (INFSO); European Network and Information Security Agency (ENISA).  Change for DG INFSO :  The MEDIA Programme Unit INFSO A.2 moves from DG INFSO to DG Education and Culture (EAC).      Economic and Monetary Affairs    Olli Rehn   DG Economic and Monetary Affairs (ECFIN) EUROSTAT     Education, Culture, Multilingualism and Youth   Androulla Vassiliou   DG Education and Culture (EAC); DG Translation (DGT); DG Interpretation (SCIC); Translation Centre for the Bodies of the EU (CdT); European Centre for the Development of Vocational Training (CEDEFOP); European Training Foundation (ETF); European Institute of Technology (EIT); The EAC part of the Education, Audiovisual and Culture Executive Agency (EACEA).  Changes for DG EAC:  - The MEDIA Programme Unit INFSO A.2 moves to DG EAC from DG Information Society (INFSO); - The Marie Curie Programme Units RTD T.2 and T.3 move to DG EAC from DG Research (RTD); - The Citizenship Unit EAC D.4 and the Visitors Unit EAC D.5 move from DG EAC to DG Communication (COMM).     Employment, Social Affairs and Inclusion   László Andor   DG Employment, Social Affairs and Inclusion (EMPL); European Foundation for the Improvement of Living and Working Conditions (Eurofound); European Agency for Health and safety at Work (EU-OSHA). Change for DG EMPL: The Equality between Men/Women, Action against Discrimination, Civil Society Directorate EMPL G will remain within DG EMPL but be placed under the responsibility of the commissioner for Justice, Fundamental Rights and Citizenship.              Energy   Günter Oettinger   DG Energy to be created out of DG Transport and Energy (TREN); Euratom Supply Agency; The energy part of Executive Agency for Competitiveness and Innovation (EACI). Change for DG TREN:  The state aid competencies currently in DG Transport and Energy (TREN) will move to DG COMP.      Enlargement and Neighbourhood Policy   3      Štefan Füle   DG Enlargement (ELARG); The neighbourhood parts of DG External Relations (RELEX) and of the EuropeAid-Cooperation Office (AIDCO).   4       Environment   Janez Potočnik   DG Environment (ENV); European Environmental Agency (EEA). Changes for DG ENV: - The Climate Directorate ENV C moves from DG ENV to the new DG for Climate Action (except the Clean Air Unit C.3); - The Civil Protection Units ENV A.3. and ENV A.4 move from DG ENV to DG Humanitarian Aid (ECHO); - The Biotechnology, Pesticides and Health Unit ENV D.4 moves from DG ENV to DG Health and Consumers (SANCO).               Health and Consumer Policy    John Dalli   DG Health and Consumers (SANCO); Community Plant Variety Office (CPVO); European Centre for Disease Prevention and Control (ECDC); European Food Safety Authority (EFSA); European Medicines Agency (EMEA); Executive Agency for Health and Consumers (EAHC). Changes for DG SANCO: - The Pharmaceutical Products and Cosmetics Units ENTR F.2 and F.3 move to DG SANCO from DG Enterprise and Industry (ENTR), consequently the European Medicines Agency comes under the Health and Consumer portfolio; - The Biotechnology, Pesticides and Health Unit ENV D.4 moves to DG SANCO from DG Environment (ENV). - The Consumer Contract and Marketing Law SANCO B.2 moves from DG SANCO to DG Justice, Liberty and Security (JLS) as part of the Justice, Fundamental Rights and Citizenship portfolio.     Home Affairs   Cecilia Malmström   Directorates B, C and F of DG Justice, Liberty and Security (JLS) (Directorate A will serve both the Home Affairs portfolio and the Justice, Fundamental Rights and Citizenship portfolio); European Agency for the Management of Operational Cooperation at the External Borders (FRONTEX); European Police Office (EUROPOL); European Police College (CEPOL); Visa System (VIS II) and Schengen System (SIS II); European Monitoring Centre for Drug and Drug Addiction (EMCDDA).               Industry and Entrepreneurship. Vice-President of the Comission    Antonio Tajani   DG Enterprise and Industry (ENTR); European Chemicals Agency (ECHA). Changes for DG ENTR: - The Better Regulation Unit ENTR B.5 moves from DG ENTR to the Secretariat-General (SG). - The Pharmaceutical Products and Cosmetics Units ENTR F.2 and F.3 move from DG ENTR to DG Health and Consumers (SANCO), consequently the European Medicines Agency moves to the Health and Consumer Policy portfolio; - The co-ordination of the Trans-Atlantic Economic Council (TEC) moves from DG ENTR to DG TRADE; - The Satellite Navigation Units TREN G.3, G.4 and G.5 move to DG ENTR from DG Transport and Energy (TREN), consequently the Global Navigation Satellites System Supervision Agency (Galileo) comes under the Industry and Entrepreneurship portfolio.      Vice-President for Inter-institutional Relations and Administration   Maroš Šefčovič   For inter-institutional relations, the Vice-President will draw on the support of the Secretariat-General (SG). For administration: DG Personnel and Administration (ADMIN – from 1 January 2010 DG Human Resources and Security, HR); DG Informatics (DIGIT); Office for Administration and Payment of Individual Entitlements (PMO); Office for Infrastructure and Logistics in Brussels (OIB); Office for Infrastructure and Logistics in Luxembourg (OIL); European Personnel Selection Office (EPSO); European Administration School (EAS).      Internal Market and Services    Michel Barnier   DG Internal Market and Services (MARKT); Office of Harmonisation in the Internal Market (OHIM).               International Cooperation, Humanitarian Aid and Crisis Response   5      Rumiana Jeleva   DG Humanitarian Aid (ECHO) Change for DG ECHO: The Civil Protection Units ENV A.3. and ENV A.4 move to DG ECHO from DG Environment (ENV).      Justice, Fundamental Rights and Citizenship. Vice-President of the Commission    Viviane Reding   Directorates D and E of DG Justice, Liberty and Security (JLS) (Directorate A will serve both the Home Affairs portfolio and the Justice, Fundamental Rights and Citizenship portfolio); The Equality between Men/Women, Action against Discrimination, Civil Society Directorate EMPL G (will remain within DG EMPL but be placed under the responsibility of the commissioner for Justice, Fundamental Rights and Citizenship); European Fundamental Rights Agency (FRA); European Institute for Gender Equality (EIGE); European Judicial Cooperation Unit (EUROJUST); DG Communication (COMM); Publications Office (OP).  Change for DG JLS:  The Consumer Contract and Marketing Law SANCO B.2 moves to DG JLS from DG Health and Consumers (SANCO) as part of the Justice, Fundamental Rights and Citizenship portfolio. Changes for DG COMM: - The Citizenship Unit EAC D.4 and the Visitors Unit EAC D.5 move to DG COMM from DG Education and Culture (EAC).              Maritime Affairs and Fisheries   Maria Damanaki   DG Maritime Affairs and Fisheries (MARE); Community Fisheries Control Agency (CFCA).     Regional policy   Johannes Hahn   DG Regional Policy (REGIO)      Research, Innovation and Science    Maire Geoghegan-Quinn   DG Research (RTD); Joint Research Centre (JRC); European Research Council (ERC); Research Executive Agency (REA); European Research Council Executive Agency (ERCEA). Changes for DG RTD: - The Marie Curie Programme Units RTD T.2 and T.3 move from DG RTD to DG Education and Culture (EAC).      Taxation and Customs Union, Audit and Anti-Fraud    Algirdas Šemeta   For Taxation and Customs Union: DG Taxation and Customs Union (TAXUD). For Audit and Anti-Fraud:   6   Internal Audit Service (IAS); European Anti-Fraud Office (OLAF). Change for the IAS: - The Secretariat of the Audit Progress Committee (Unit SG B.2) moves to the IAS from the Secretariat-General (SG).              Trade   Karel de Gucht   DG TRADE Change for DG TRADE: - The co-ordination of the Trans-Atlantic Economic Council (TEC) moves to DG TRADE from DG Enterprise and Industry.      Transport. Vice-President of the Commission    Siim Kallas   DG Transport to be created out of DG Transport and Energy (TREN); European Railway Agency (ERA); European Aviation Safety Agency (EASA); European Maritime Safety Agency (EMSA); Trans-European Transport Network Executive Agency; The transport part of the Executive Agency of Competitiveness and Innovation (EACI). Changes for DG TREN:  - The state aid competencies currently in DG TREN will move to DG Competition (COMP). - The Satellite Navigation Units TREN G.3, G.4 and G.5 move from DG TREN to DG Enterprise and Industry (ENTR), consequently the Global Navigation Satellites System Supervision Agency (Galileo) moves to the Industry and Entrepreneurship portfolio.       1 : In close cooperation with the High Representative/Vice-President in accordance with the treaties.   2 : Without prejudice for the future creation of the European External Action Service (EEAS). - The development commissioner will moreover assure the political representation of the Commission in the Foreign Affairs Council given the role of the High Representative/Vice President as the President of that formation of the Council and for this task draw on the support of the SG and of DG RELEX.   3 : In close cooperation with the High Representative/Vice-President in accordance with the treaties.   4 : Without prejudice for the creation of the future European External Action Service (EEAS).   5 : In close cooperation with the High Representative/Vice-President in accordance with the treaties.   6 : For budgetary discharge, the commissioner will draw on the support of DG Budget (BUDG).
IP/09/ 1841  Bruxelles, 30 novembre 2009 Le tecnologie di simulazione potrebbero aiutare in futuro a prevenire le crisi finanziarie  In che modo dovremo adattare le politiche economiche nel 2020, quando 1/4 della popolazione dell'UE avrà superato i 65 anni? L'economia saprà predire meglio in futuro la reazione delle banche di fronte alla stretta creditizia e le ripercussioni sull'economia in generale? Come si comporterà l'economia quando, a causa della progressiva riduzione delle risorse naturali, sarà più difficile soddisfare i nostri bisogni energetici? La Commissione europea ha presentato oggi un lavoro di ricerca di punta che potrebbe aiutare gli economisti a dare risposte a domande come queste facendo uso di un software di simulazione economica. Frutto di un progetto di ricerca che, sostenuto dall'Unione europea e finanziato con 2,5 milioni di euro, si è concluso con successo oggi, il software usa la stessa tecnologia di simulazione impiegata nel cinema per creare immagini di sintesi al computer. Questo strumento è capace di predire le interazioni tra larghe fasce di popolazione di diversi operatori economici, quali le famiglie e le imprese, le banche e i mutuatari, o ancora i datori di lavoro e chi cerca un'occupazione, che effettuano operazioni commerciali e si fanno concorrenza come fossero persone reali. Attribuendo a ciascun operatore simulato un comportamento individuale e realistico e presentando interazioni che mostrano il modo in cui si evolveranno i mercati, queste simulazioni su larga scala costituiscono un banco di prova migliore per le nuove politiche destinate ad affrontare le future sfide della nostra società.   Secondo Viviane Reding, commissario europeo per la società dell'informazione e i media, " questo lavoro di ricerca europeo di prima classe ci può aiutare a passare dall'economia su carta all'economia dei supercalcolatori ". "Consentendo di testare l'impatto di una politica sulle persone mentre è ancora in fase di elaborazione, i risultati di questo progetto di ricerca integreranno le tradizionali statistiche e ipotesi economiche in merito al comportamento degli attori economici . Mi auguro che i ricercatori del settore pubblico e gli istituti nazionali di ricerca si diano presto da fare per mettere il prima possibile tale strumento a disposizione dei responsabili politici " .  Questa tecnologia di simulazione, sviluppata grazie ad attività di ricerca sostenute dall'UE, usa esperimenti informatici per concentrarsi sulla relazione tra larghe fasce di popolazione di diversi attori economici in un gran numero di mercati interconnessi. È la prima volta che questa tecnologia viene applicata su così larga scala facendo uso di un sistema informatico ad alta potenza. Ognuna delle famiglie (o delle imprese, o delle banche) simulate prenderà decisioni diverse a seconda delle diverse politiche monetarie, di bilancio o a sostegno dell'innovazione. Le decisioni riguarderanno, ad esempio, la ricerca, o meno, di un nuovo lavoro o la parte di stipendio che verrà spesa, investita o risparmiata. Ciò significa che gli effetti di una politica su un singolo mercato in un momento prestabilito non saranno più valutati indipendentemente da altri fattori.  L 'economia tradizionale non è riuscita a predire la portata dell'effetto a catena della stretta creditizia sull'economia mondiale. Il nuovo software mostra come le banche reagiscono in modi diversi prendendo in considerazione un'ampia gamma di fattori quali le riserve che devono mantenere a fronte degli investimenti, il consumo, gli investimenti e il profilo di risparmio dei loro clienti, nonché i fattori psicologici come la fiducia nei mercati e consentirà di meglio mettere in guardia i responsabili politici – desiderosi di conoscere che effetto avranno le riforme monetarie e di bilancio sulle banche e sui consumatori – sulla portata delle conseguenze di una crisi finanziaria sull'economia reale. Il software permette inoltre di simulare lo stesso scenario con una popolazione più anziana (in modo da aiutare a elaborare le politiche per un'Europa che invecchia) o con fonti energetiche limitate.  Sviluppato per funzionare su supercalcolatori che permettono di effettuare simulazioni su larga scala, ma accessibile da qualsiasi computer connesso in rete, il software può essere usato da economisti e da responsabili politici che non hanno alcuna conoscenza di programmazione informatica. Mettendo in relazione centinaia di migliaia di mini azioni e reazioni simulate nell'insieme del contesto economico, il software fornisce ai responsabili politici un quadro più chiaro e più ampio dell'impatto delle loro politiche sulla vita e sul lavoro delle persone.  Il progetto, durato tre anni, è stato portato a termine da economisti e informatici di otto università (d'Italia, Germania, Turchia e Gran Bretagna) riuniti dall'Unione europea e finanziati dal bilancio della Commissione per la ricerca tecnologica.  Contesto  Il progetto di ricerca conclusosi oggi ha condotto alla creazione di una piattaforma di programmi informatici per software di simulazione economica denominata    EURACE   e funzionante su tecnologia   FLAME   (Flexible Large-scale Agent Modelling Environment – Ambiente flessibile di modellizzazione di agenti su larga scala). Il progetto, cofinanziato con 2,1 milioni di euro provenienti dal programma di ricerca della Commissione (  Sesto programma quadro  , 2001-2006) è stato avviato nel 2006 e rientrava nell'iniziativa della Commissione di dare impulso alla ricerca ad alto rischio nelle   tecnologie dell'informazione future ed emergenti   (  IP/09/608  ).  La Commissione, che di recente ha esortato gli Stati membri dell'UE ad accrescere gli investimenti nella ricerca ad alto rischio al fine di recuperare il ritardo nei confronti di Stati Uniti, Cina e Giappone, darà l'esempio, aumentando entro il 2013 la dotazione finanziaria annuale - attualmente fissata a 100 milioni di euro - del 70%.  Un fascicolo di informazione per la stampa relativo a questo progetto e alla ricerca tecnologica ad alto rischio sostenuta dall'Unione europea è consultabile al seguente indirizzo:    http://ec.europa.eu/information_society/newsroom/cf/itemdetail.cfm?item_id=5433   .  Annex Researchers participating in EURACE project            Country   Project coordinator   Organisation   Profession   Contact details     France   Christophe Deissenberg    Université   de   la Méditerranée   Economist     christophe.deissenberg@univmed.fr   + 33 4 4293 5985     Germany   Herbert Dawid    University of   Bielefeld     Economist     hdawid@wiwi.uni-bielefeld.de   +49 521 106484     Italy   Silvano Cincotti      University of Genoa      Economist     silvano.cincotti@unige.it   +39 010 353 2080     Italy   Michele Marches      Università degli Studi di Cagliari      Computer Scientist      michele@diee.unica.it     +39 070 6755757      Italy   Mauro Gallegati      Università Politecnica delle Marche      Economist     mauro.gallegati@univpm.it   +39 071 220 7088     Turkey   Kaan Erkan      TUBITAK National Research Institute of Electronics and Cryptology      Computer Scientist     kaan.erkan@uekae.tubitak.gov.tr   +90 262 6481402     UK   Mike Holcombe    University of   Sheffield     Computer Scientist     m.holcombe@dcs.shef.ac.uk   +44 1142221802     UK   Christopher Greenough   Science and Technology Facilities Council   Computer Scientist     christopher.greenough@stfc.ac.uk   +44 1235 445307
IP/09/1842 Bruxelles, 30 novembre 2009         116 006 :  Vittime di reati  116 117 :  Servizi di assistenza medica non urgenti      La Commissione europea riserva dei numeri telefonici alle vittime di reati e a un servizio di guardia medica per cure non urgenti in Europa  Come possono chiedere assistenza le vittime di un reato nell'UE? Chi dovrebbero chiamare i cittadini dell'UE se avessero bisogno di cure o consulenze mediche non urgenti? Grazie a una decisione adottata oggi dalla Commissione europea, tra breve in tutta l'UE saranno disponibili linee telefoniche dirette come queste. La decisione riserva due nuovi numeri "116" per servizi di importanza sociale. In particolare, le linee dirette 116 006 e 116 117 saranno dedicate alle vittime di reati e ai cittadini che richiedono servizi medici non urgenti in tutta l'UE.   " Le persone sono più vulnerabili quando sono lontane da casa e dei numeri validi in tutta Europa possono veramente fare la differenza in caso di problemi. Quando saranno operativi in tutti i paesi dell'UE, i due numeri oggi riservati offriranno aiuto alle persone in difficoltà perché vittime di reati o bisognose di assistenza medica non urgente. " Così si è espressa la commissaria UE alle telecomunicazioni, Viviane Reding, che ha aggiunto: " Sollecito gli Stati membri a rendere disponibili quanto prima questi nuovi numeri e a fare il possibile per incoraggiare le organizzazioni in grado di offrire tali servizi in maniera efficiente a farne buon uso ".   Il 116 006 aiuterà le vittime di reati informandole dei loro diritti e di come esercitarli, offrendo loro sostegno morale ma anche rinviandole agli organismi del caso. Questo numero rappresenterà un punto di accesso unico e fornirà informazioni sulla polizia locale e sulle procedure penali, sulle possibilità di indennizzo e gli aspetti assicurativi nonché informazioni su altre possibili fonti di aiuto per le vittime del crimine.  Il numero per servizi di assistenza medica non urgenti  (116 117) indirizzerà i chiamanti ad un servizio di assistenza medica in situazioni critiche ma non di emergenza, in particolare al di fuori delle ore di lavoro, nei fine settimana e nei giorni festivi. L'obiettivo è mettere in contatto il chiamante con un operatore competente oppure direttamente con un medico qualificato che possa fornire assistenza o consulenza medica, soprattutto se la persona cui si rivolge normalmente il chiamante non è disponibile.  La decisione adottata oggi dalla Commissione si fonda sulla decisione dell 'UE del 2007 sui numeri 116 (   IP/07/346   ), che destina altri tre numeri validi in tutta l'UE a servizi di valore sociale, cioè: 116 000 per i bambini scomparsi , 116 111 per l'assistenza ai minori e 116 123 per un sostegno emotivo (   IP/09/276   ).   Con la decisione odierna gli Stati membri devono garantire che que sti due nuovi numeri vengano assegnati dalle rispettive autorità di regolazione in materia di telecomunicazioni a partire dal 15 aprile 2010. Sarà compito delle organizzazioni nazionali pertinenti chiedere i numeri e renderli operativi.  Contesto  Nel luglio 2006 la Commissione europea ha proposto di riservare un numero di telefono comune per comunicazioni sui bambini scomparsi (116 000) e un numero che i bambini potevano chiamare per chiedere assistenza (116 111) nell'ambito di una strategia coordinata dell'UE sui diritti dei minori (  IP/06/927  ). Il 15 febbraio 2007 e il 29 ottobre 2007, rispettivamente, la Commissione ha deciso di riservare i numeri 116 000 e 116 111 (oltre che il 116 123 per le linee dirette di sostegno emotivo) in tutti gli Stati membri (  IP/07/188  ). La decisione impone ai paesi dell'UE di rendere disponibili i numeri 116 ma non li obbliga ad assegnarli ad un fornitore di servizi né a garantire la prestazione del servizio stesso.   La decisione di modifica odierna è consultabile al seguente indirizzo:   http://ec.europa.eu/information_society/policy/ecomm/library/legislation/index_en.htm#decisions   Ulteriori informazioni sul 116:    http://ec.europa.eu/information_society/policy/ecomm/current/pan_european/index_en.htm    Annex State of Implementation of the existing reserved 116 Numbers: Situation as of 1 July 2009 Legend: P= preparatory work completed; number availability has been publicised O= assignment ongoing A= number assigned          MS   116000 Missing Children   116111  Child Helplines    116123 Emotional support       AT   P   P    A – 20/06/2008 ORF – Österreichischer Rundfunk (Austrian Red Cross)     BE   A – 18/07/2007 Child Focus   P   P      BG    O   A – 15/05/2008  State Agency for Child Protection   P     CY   O   O   O     CZ   P    A – 24/04/2008 Telefonica O2 (Safety Line Association Sdruzení Linka Bezpecí)    P     DE   P   A – 02/06/2008 Nummer gegen Kummer e.V.    A - 06/08/2008 to Katholische Bundes-arbeitsgemeinschaft für Ehe-, Familien- und Lebensberatung, Telefonseelsorge und Offene Tür e.V.     DK   A - 03/10/2007 TDC (Thora Center)    A – 16/04/2008 TDC (Børns Vilkår)    P     EE   P     A -  09/06/2008 Arstlik Perenõuandla LLC   P     EL    A – 11/09/2007 The smile of the child     A – 21/03/2008  ΕΨΥΠΕ ( "Society of Psychosocial Education of children and Youth")   P     ES   O   O   P     FI    P   A - 13/12/2007 Mannerheim League for Child Welfare    A - 07/02/2008 Evangelical Lutheran Church of Finland     FR    A –  25/05/2009 INAVEM Fédération Nationale d'Aide aux Victimes   P   P     HU   A - 21/02/2008 Kék Vonal   A - 11/02/2008 Magyar Telekom (Kék Vonal)   P     IE   P   A – 19/06/2008 ISPCC    A – 09/01/2008 The Samaritans      IT    A - 24/01/2008   to Ministry   of interiors (Telefono Azzurro)    P   P     LT   P    A -     14/05/2009   State Child Rights Protection and Adoption Service under the Ministry of Social Security and Labour    A - 28/04/2009   Lithuanian Association of Telephone Emergency Services     LU   P   P   P     LV   P    A -  12/12/2008 to Lattelecom    P     MT   P   P   P     NL   A – 23/10/2007 Stichting De Ombudsman (Centrum Internationale Kinderontvoering)    A - 10/07/2008 to Maatschappelijk Ondernemers Groep (Landelijk bureau Kindertelefoon)    A – 29/04/2008  SOS Telefonische Hulpdiensten  A – 29/05/2008 Stichting Korrelatie     PL    A - 23/01/2009  Telekomunikacja Polska S.A. in cooperation with ITAKA - Centre for Missing People   A – 04/08/2008  Polkomtel S.A. ( in cooperation with  Nobody's Children Foundation – Fundacja Dzieci Niczyje)    A- 30/03/2009   to Netia S.A. ( in cooperation with Institute of Health’s Psychology – Instytut Psychologii Zdrowia)     PT    A - 12/09/2007 Instituto de Apoio à Criança     A - 11/01/2008  Instituto de Apoio à Criança   P     RO    A- 30/07/2008 to Rometelecom (the Romanian Center for Missing and Sexually Exploited children)    A - 30/07/2008 to Rometelecom (The Child Helpline - Asociatia Telefonul Copilului)   P     SE   P    A - 24/01/2008 BRIS (Children's rights in Society)     A - 24/01/2008 Church of Sweden      SI   P    P    A - 21/02/2008 Zveza slov. Drustev svet za telef. Pomoc v stiski-STS      SK    A - 20/06/2008 Orange SK (Slovak Board of UNICEF)    A - 20/06/2008 Orange SK (Slovak Board of UNICEF)   P     UK   P   P   P
IP/09/1855 Bruxelles, 1° dicembre 2009    La Commissione europea celebra l'entrata in vigore del trattato di Lisbona Oggi, 1° dicembre 2009, entra in vigore il trattato di Lisbona. Per l’occasione si terrà a Lisbona una cerimonia organizzata dal governo portoghese, dalla presidenza svedese e dalla Commissione europea. La Commissione ritiene che il nuovo trattato comporterà nuovi e importanti vantaggi per i cittadini e chiuderà per il prossimo futuro il dibattito istituzionale. L'Unione europea potrà quindi dedicarsi pienamente alla ricerca di un'uscita indolore dalla crisi economica e finanziaria e portare avanti la strategia UE 2020 per una crescita più "verde". Il presidente della Commissione europea, José Manuel Barroso, dichiara: "Il trattato di Lisbona pone il cittadino al centro del progetto europeo. Disporremo finalmente delle istituzioni giuste per agire e della stabilità necessaria per convogliare tutte le energie verso il raggiungimento dei risultati che contano per i nostri cittadini." Il trattato di Lisbona modifica i vigenti trattati UE e CE senza sostituirli e conferisce all'Unione il quadro giuridico e gli strumenti necessari per affrontare le sfide future e rispondere alle richieste dei cittadini.  Con il nuovo trattato i cittadini europei avranno voce in capitolo negli affari europei e i loro diritti fondamentali saranno sanciti da un'apposita Carta. L'UE avrà i mezzi per rispondere alle aspettative dei cittadini nei settori dell'energia, del cambiamento climatico, della criminalità transnazionale e dell'immigrazione e sarà anche in grado di esprimersi con più forza sulla scena internazionale.  Tra i principali miglioramenti:    un'Unione più democratica, più aperta e più responsabile – il Parlamento europeo e i parlamenti nazionali avranno d'ora in poi più voce in capitolo nel processo decisionale dell'UE, e i cittadini avranno il diritto di sapere cosa decidono i loro ministri a livello dell'Unione. Tutti i cittadini europei avranno l'opportunità di influire sulle proposte legislative dell'UE;    un'Unione più efficace – grazie a istituzioni più efficaci e snellite e a un processo decisionale più celere e coerente in materia di pubblica sicurezza, l'UE sarà in grado di lottare meglio contro la criminalità, il terrorismo e la tratta degli esseri umani;    maggiori diritti per i cittadini europei – i valori e gli obiettivi dell'UE saranno illustrati in modo quanto mai chiaro. Inoltre la Carta dei diritti fondamentali avrà lo stesso valore giuridico dei trattati stessi;    un attore globale di maggiore spicco – sono stati creati nuovi posti per assicurare maggiore coerenza tra i diversi settori della politica esterna, come la diplomazia, la sicurezza, gli scambi e gli aiuti umanitari.   Questi miglioramenti conferiscono all'Unione la capacità di imprimere cambiamenti, di assicurare ai cittadini europei maggiore sicurezza e prosperità, ma anche l'opportunità di partecipare attivamente alla globalizzazione. Dieci esempi di vantaggi per i cittadini europei   Diritto dei cittadini di invitare la Commissione a presentare una nuova proposta ("iniziativa dei cittadini europei").   Maggiore protezione per i cittadini grazie al nuovo status conferito alla Carta dei diritti fondamentali.   Protezione diplomatica e consolare garantita a tutti i cittadini dell'UE che si recano o vivono all'estero.   Assistenza reciproca in caso di calamità naturali o provocate dall'uomo all'interno dell'Unione (inondazioni, incendi boschivi, ecc.).   Nuove possibilità di affrontare gli aspetti transfrontalieri della politica energetica e della protezione civile, e di contrastare le gravi minacce per la salute a carattere transfrontaliero.   Azione comune contro le organizzazioni criminali implicate nel favoreggiamento dell'immigrazione clandestina.   Norme comuni per evitare il fenomeno dello "shopping" delle domande d'asilo, spesso presentate in più paesi.   Lotta contro il terrorismo mediante il congelamento dei beni.   Un approccio più democratico del processo decisionale dell'UE (rafforzando il ruolo del Parlamento europeo e dei parlamenti nazionali).   Possibilità di prestare un'assistenza finanziaria urgente ai paesi terzi.   Le tappe principali del trattato di Lisbona   giugno 2007: mandato del Consiglio europeo per una Conferenza intergovernativa diretta a modificare i trattati vigenti   luglio-ottobre 2007: Conferenza intergovernativa   Approvazione del trattato nel Consiglio europeo informale del 18 e 19 ottobre 2007   12 dicembre 2007: i presidenti del Parlamento europeo (PE), del Consiglio e della Commissione proclamano la Carta dei diritti fondamentali   13 dicembre 2007: firma del nuovo trattato di Lisbona   dicembre 2007 - novembre 2009: procedure di ratifica in tutti e 27 gli Stati membri   1° dicembre 2009: entrata in vigore del trattato    Il trattato di Lisbona è consultabile al seguente indirizzo:   http://europa.eu/lisbon_treaty
IP /09/1864  Bruxelles, 2 dicembre 2009 Tutela dei consumatori: secondo la UE, il 30% delle ghirlande natalizie presenta “seri rischi di sicurezza” domestici Secondo una relazione pubblicata oggi dalla Commissione europea, il 30% delle ghirlande natalizie presenta rischi evidenti e diretti di incendio e di scosse elettriche. La relazione presenta i risultati di un progetto comune di sorveglianza del mercato che coinvolge autorità competenti di 5 Stati membri (Ungheria, Germania, Slovacchia, Slovenia e Paesi Bassi) e la Commissione europea. Tra novembre 2007 e maggio 2009, a vari intervalli, sono state effettuate prove su 196 campioni aleatori di ghirlande luminose, appartenenti a tutte le classi di prezzo. I campioni sono stati analizzati rispetto a 20 requisiti tecnico-amministrativi. Alcune ghirlande luminose non hanno superato questi test. “Se vogliono i lumi natalizi, i consumatori devono essere sicuri che la loro sicurezza non sia in pericolo” – sostiene il commissario Meglena Kuneva - “I consumatori sono disposti a spendere e a scegliere in occasione degli acquisti natalizi, ma mai a scapito della sicurezza. Questa relazione è un campanello d’allarme. Le autorità nazionali e l’industria intensificheranno gli sforzi per colmare le carenze e i difetti che una serie di prodotti scadenti fanno entrare nei negozi e nelle nostre case. Ma per ridurre al minimo i rischi di sicurezza occorre anche la collaborazione dei consumatori: bisognerà che essi siano vigili, attivi e consapevoli in modo che tutti possano trascorrere un Natale sicuro e sereno”. Risultati principali Seri problemi di non conformità, comportanti maggiori rischi di scosse elettriche e/o d’incendio, sono stati riscontrati nel 30,4% delle ghirlande luminose esaminate. In genere, problemi seri di non conformità significa inosservanza di requisiti tecnici di sicurezza nella costruzione, per esempio, delle spine, degli ancoraggi dei cavi, dei fissaggi, dell’isolamento, della protezione contro le scosse elettriche. Problemi meno seri di non conformità, carenze cioè che non compromettono immediatamente la sicurezza degli utenti, sono stati riscontrati in un altro 40% delle ghirlande luminose esaminate. Si tratta di carenze nell’etichettatura, nelle istruzioni o di tipo amministrativo. I 3 principali problemi riscontrati sono stati:   1. il 25% delle ghirlande luminose non ha superato le prove di sicurezza per gli ancoraggi dei cavi. Ancoraggi inadeguati possono provocare un distacco dei cavi elettrici con alti rischi di scosse elettriche (non conformità grave).    2. il 23% delle ghirlande luminose non soddisfa il requisito della superficie della sezione trasversale . Ciò significa che il cavo è troppo sottile per le correnti elettriche che è destinato a sopportare, con conseguente aumento del rischio di surriscaldamento e di incendio (non conformità grave).    3. Il 28% non ha superato le prove di sicurezza riguardanti i cavi. Ciò significa che l’isolamento e le caratteristiche costruttive della ghirlanda sono tali da presentare rischi di scosse elettriche (non conformità grave).   Inoltre:    Anche se meno frequenti, anche altri requisiti tecnici restano insoddisfatti, come problemi meccanici di base che possono provocare lesioni per la presenza di spigoli taglienti.    Il 15% circa dei campioni non reca correttamente i “segnali tecnici” prescritti. Più grave ancora, nel 41% dei campioni mancavano le avvertenze e in quasi il 35% mancavano adeguate istruzioni per l’uso.   Di solito, le ghirlande luminose sono “bocciate” in più prove di sicurezza. Alcune non riescono a superare quasi nessuna prova tecnica; molte non superano da 4 a 7 prove.    Il livello di non conformità varia da uno Stato membro all’altro. In Ungheria, il 95,7% delle ghirlande esaminate presentava rischi seri per i consumatori ma, nei Paesi Bassi, solo il 56% presentava carenze di un tipo qualsiasi. Ciò si deve in parte al fatto che i Paesi Bassi per 8 anni hanno attuato una sorveglianza di mercato sulle ghirlande luminose, riuscendo con ciò a dimezzare il numero dei prodotti pericolosi presenti sul mercato. (v.   MEMO/09/532   per maggiori dettagli)    Riguardo all’origine dei prodotti pericolosi, la Cina rappresenta il 41% circa dei 196 campioni esaminati.   Prossime fasi Dato l’elevato livello di non conformità riscontrato dalle autorità, sorveglianza e attività repressive riguardanti specificamente le ghirlande luminose continueranno a essere considerate prioritarie e saranno oggetto di iniziative coordinate da parte di quanti più Stati membri possibile. Anche l’industria deve aumentare i controlli. Secondo la legislazione della UE, i fabbricanti, i distributori, i dettaglianti e gli importatori sono giuridicamente responsabili della sicurezza dei prodotti che immettono sul mercato. Consigli ai consumatori  I consumatori devono essere vigili e prendere precauzioni fondamentali per ridurre al minimo i rischi. Esiste una forte pressione sui fabbricanti e sui dettaglianti perché producano e vendano lumi natalizi ai prezzi più bassi possibile: i consumatori spesso non vogliono spendere molto per decorazioni che sono temporanee. Ciò provoca pesanti violazioni delle norme di sicurezza.   Acquistate lumi natalizi presso rivenditori degni di fede, capaci di far rispettare le norme fondamentali di sicurezza.   Non lasciate mai lumi natalizi in funzione quando uscite di casa o di notte, mentre dormite.   Se sospettate la presenza di un problema elettrico o meccanico di qualunque tipo, con lumi nuovi o ghirlande luminose che avete già usato, non correte rischi. Non utilizzateli, riportateli al negozio, reclamate.    Per ulteriori informazioni:   http://ec.europa.eu/consumers/pro/index_en.htm
IP/ 09/1878   Bruxelles, 4 dicembre 2009   Campagna UE sull'alimentazione sana "La squadra dei sapori": le iniziative itineranti giungono alla fine, ma la campagna va avanti   La campagna dell'UE per un'alimentazione sana "La quadra dei sapori" ha raggiunto 173 scuole in Europa. I bus hanno portato spettacoli itineranti (quiz e giochi) nelle aree ricreative delle scuole per insegnare ai bambini a scegliere il cibo con attenzione. Circa 17 000 bambini hanno preso parte alle iniziative, che si sono protratte fino alla fine di novembre, imparando i benefici di frutta, verdura e latticini. Altre migliaia di ragazzi apprendono grazie al sito web interattivo "La squadra dei sapori" che adesso è al centro della campagna "Mangia, bevi, muoviti".   Le iniziative itineranti, lanciate dalla commissaria Marianne Fischer Boel il 28 settembre (   IP/09/1366   ), hanno toccato Belgio, Francia, Regno Unito, Irlanda, Estonia, Lituania e Polonia. Le attività erano indirizzate a bambini di 8-12 anni e comprendevano un'introduzione sulla necessità di mangiare in maniera sana, giochi di squadra e una presentazione del sito web "La squadra dei sapori". Il riscontro avuto è stato molto positivo e le scuole hanno definito l'evento come interessante, istruttivo e interattivo.   Anche se per quest'anno il divertimento e i giochi itineranti sono finiti, il sito web continua ad avere successo. I personaggi della Squadra dei sapori, sotto forma di frutti, verdure e latticini animati e ribelli, raccontano le loro storie per trasmettere al giovane pubblico lo stesso messaggio: mangia bene adesso per stare bene dopo. Con la caccia al tesoro i più fortunati possono vincere dei premi.  Per maggiori informazioni  Campagna "La squadra dei sapori":    http://ec.europa.eu/agriculture/tasty-bunch/    Caccia al Tesoro:    http://ec.europa.eu/agriculture/tasty-bunch/treasure-hunt/index_it.htm     Materiale stampa aggiornato disponibile all'indirizzo:     http://ec.europa.eu/agriculture/tasty-bunch/press-corner/index_it.htm
IP/09/ 1887  Bruxelles, 8 dicembre 2009 La rete “European Master's in Translation” comincia a funzionare La rete “European Master's in Translation” (EMT) terrà la sua riunione costitutiva a Bruxelles nei giorni 8 e 9 dicembre. Le università che la compongono e che forniscono i programmi di formazione per traduttori dovranno decidere la struttura direttiva della rete e verificare le competenze che i futuri traduttori professionisti saranno tenuti a possedere. Nel settembre scorso, 34 programmi per traduttori a livello “master” messi a punto da università di tutta Europa sono stati selezionati per far parte della rete EMT per un periodo iniziale di quattro anni. Un secondo bando sarà pubblicato alla fine del 2010. Con la rete EMT, nasce un marchio di qualità per programmi di traduzione a livello “master”. Ciò contribuirà ad aprire la strada a un’istruzione di alta qualità per gli studenti di traduzione, che amplierà i loro orizzonti professionali e fornirà personale competente anche alle istituzioni pubbliche.  Secondo Leonard Orban, commissario per il multilinguismo, “in base a uno studio effettuato nel campo dell’uso del linguaggio – da noi recentemente presentato - la traduzione è un lavoro che ha futuro. Essa è anche un lavoro in continua evoluzione - che va dalla sottotitolazione, alla “localizzazione”, al cosiddetto Web-editing, ecc. – e che può anche comprendere competenze ben oltre il semplice tradurre come gestire progetti, negoziare con i clienti, gestire finanze, scadenze, fatture – solo per nominarne alcune. Il progetto EMT è il primo a tener conto di tutti questi elementi. Se poi l’“European Master’s in Translation” riuscirà anche a stimolare un dibattito su ciò che occorra per divenire un traduttore professionista di primordine, esso contribuirà a orientare la ricerca in questo campo e, a lungo termine, la qualità della formazione di traduttore”.  Nella prima seduta, i partecipanti eleggeranno la direzione della rete EMT e istituiranno 3 gruppi di lavoro .  I gruppi costituiranno tra l’altro una sede per discutere e avviare iniziative in 3 campi assai ampi riguardanti la formazione dei traduttori: futuro della professione di traduttore, strumenti e tecnologie di traduzione (ricerca applicata), risultati nel campo dell’insegnamento e dell’apprendimento della traduzione. Il primo giorno della riunione sarà dedicato alla discussione tra università membri. Nel secondo, verranno invitate a contribuire allo sviluppo del progetto anche le università le cui domande non avevano avuto seguito nel primo bando.  Scopo della riunione della rete EMT è anche quello di avviare un’analisi in prospettiva sulle future competenze dei traduttori e che quindi devono essere fornite dalle università coinvolte nel programma EMT. Secondo i criteri di scelta dei 34 programmi di traduzione del settembre scorso, chi studi in uno dei programmi “master” che evidenzino il marchio di qualità EMT acquisirà competenze tali da permettergli di fornire servizi di traduzione in senso lato, comprendenti tutti i tipi di comunicazione multilingue e multimediali.  Essi svilupperanno perciò strumenti nel campo della fornitura dei servizi di traduzione che comprenderanno anche elementi come marketing, relazioni con i clienti, gestione degli aspetti finanziari, delle scadenze, della fatturazione. Essi acquisiranno competenze linguistiche e interculturali , come la capacità di riassumere testi e di comprendere presupposti o allusioni, ecc.., sapranno cercare informazioni e sviluppare sia competenze tecnologiche (strumenti di traduzione e terminologici, gestione di banche di dati, ecc..) che competenze tematiche (conoscenza in campi e applicazioni specializzate). Una registrazione video della conferenza è disponibile al seguente indirizzo:    http://scic.ec.europa.eu/str/basic/charduri/ The conference can be viewed on 8 December from 9:30 to 16:00 and on 9 December from 9:30 to 12:00 and from 15:00 to 17:30. Per l’elenco dei programmi di traduzione selezionati nella rete EMT:    http://ec.europa.eu/dgs/translation/programmes/emt/network/index_en.htm   .  Per ulteriori informazioni sul progetto EMT:    http://ec.europa.eu/dgs/translation/programmes/emt/index_en.htm
IP/09/ 1896  Bruxelles, 9 dicembre 2009 La Commissione destina oltre 1 miliardo e mezzo di euro a 15 progetti di CCS e nel settore dell’energia eolica offshore per sostenere la ripresa economica dell’Europa  La Commissione ha approvato oggi 15 progetti nel settore energetico che contribuiranno in maniera significativa alla ripresa economica dell’UE, potenziando nel contempo la sicurezza dell’approvvigionamento e riducendo notevolmente le emissioni di CO 2 . La Commissione ha deciso oggi di assegnare 1 miliardo di euro a sei progetti nel settore della cattura e stoccaggio del carbonio e 565 milioni di euro a nove progetti relativi all’energia eolica offshore. Andris Piebalgs, commissario per l’energia, ha dichiarato in proposito: “Con questa decisione la Commissione getta le basi per lo sviluppo di due tecnologie sostenibili cruciali, che saranno essenziali nella lotta contro i cambiamenti climatici. Questa decisione senza precedenti non solo dà impulso all’economia e all’occupazione, ma sostiene anche tecnologie innovative nel settore energetico che in futuro potranno creare più posti di lavoro e favorire la crescita.” Promuovendo la tecnologia di CCS (cattura e stoccaggio del carbonio), la Commissione riconosce l’importanza costante dell’energia ottenuta da combustibili fossili e la necessità di adeguarsi ad un sistema energetico a basse emissioni di carbonio. I progetti nel settore dell’energia eolica offshore favoriscono lo sviluppo e il consolidamento di un settore competitivo in Europa e creano numerosi posti di lavoro “ecologici”. Questi progetti innovativi e premiati contribuiranno a raggiungere gli obiettivi vincolanti in termini di riduzione delle emissioni di gas a effetto serra e di energie rinnovabili entro il 2020 e oltre.  La decisione relativa ai 15 progetti è il primo passo verso un utilizzo ottimale dei quasi 4 milioni di euro che a maggio 2009 l’UE ha accantonato per progetti nel settore energetico volti a sostenere la ripresa economica. L’accordo storico sul programma energetico europeo per la ripresa, concluso a maggio, prevede che l’Unione conceda assistenza finanziaria a progetti nei settori di CCS, energia eolica offshore e infrastrutture per elettricità e gas. Le procedure relative ai progetti infrastrutturali sono in corso e si prevede che la relativa decisione venga presa a febbraio 2010.   I progetti finanziati sono descritti dettagliatamente in   MEMO/09/542   ,   MEMO/09/543   .
IP/09/1903     Bruxelles, 10 dicembre 2009   I domini Internet ".eu" ora disponibili in tutte le lingue dell'Unione        Da oggi i cittadini, le aziende e le organizzazioni dell'Unione possono registrare domini web .eu impiegando i caratteri delle 23 lingue ufficiali dell'Unione europea. Concretamente significa che, grazie alle nuove norme adottate dalla Commissione nel giugno 2009 (       IP/09/1044      ), nella registrazione si possono per esempio usare nomi in caratteri greci o cirillici come      www.διαδίκτυο.eu      o      www.роуминг.eu      .     "I nomi di dominio internazionalizzati .eu, il nostro dominio europeo di primo livello, rappresentano un notevole passo avanti verso una rete veramente globale e allo stesso tempo locale". Molti utenti di Internet provengono da paesi in cui la maggior parte delle lingue non sono basate sull'alfabeto latino e desiderano naturalmente avvalersi dei loro propri alfabeti  ", ha dichiarato Viviane Reding, Commissaria europea per la Società dell''informazione. "Il varo dei domini internazionalizzati .eu risponderà ancora meglio alle esigenze di un'Europa multilingue e multiculturale".   I nomi di dominio internazionalizzati (IDN) sono nomi di dominio contenenti caratteri supplementari rispetto ai 26 caratteri dell'alfabeto latino (A-Z) con le cifre da 0 a 9 e "-". Fino a oggi, chi registrava un dominio .eu poteva avvalersi unicamente di questo limitato insieme di caratteri, ma è ora possibile registrare una gamma di caratteri diversi impiegati nelle varie lingue ufficiali dell'Unione.   La Commissione ha deciso che il dominio di primo livello .eu dovrebbe consentire l'uso dei caratteri di tutte le lingue ufficiali dell'Unione (  IP/09/1044 ), come lo consentono gli IDN. Sarà adesso possibile registrare nomi impiegando caratteri come "à", "ą", "ä", "ψ" or "д" seguiti da ".eu" I cittadini, le aziende e le organizzazioni dell'Unione potranno registrare nomi in caratteri non latini, il che è fondamentale per lingue come il greco e il bulgaro. Anche i parlanti di spagnolo e basco potranno registrare nomi contenenti la "ñ", mentre i parlanti di francese, portoghese e catalano potranno utilizzare la "ç".   Il multilinguismo rappresenta un aspetto essenziale del dominio .eu da quando sono state aperte le registrazioni nel 2006. Il quadro legale dispone per esempio che la registrazione di nomi di dominio e la comunicazione di decisioni relative alla registrazione sia possibile in tutte le lingue dell'Unione. Esso disciplina anche la registrazione di nomi di dominio in tutti i caratteri alfabetici delle lingue ufficiali.    Fasi successive    A partire da oggi i nomi di dominio .eu di primo livello (TLD) potranno avvalersi degli IDN. Per esempio, in europa.eu, ".eu" rappresenta il dominio di primo livello, mentre "europa" è il nome di dominio registrato con tale TLD.     La Commissione sta altresì lavorando per una rapida introduzione di nomi di dominio internazionalizzati di primo livello per .eu, quali per esempio .eu in caratteri greci o cirillici. La Commissaria Reding ha comunicato all'amministratore delegato di  ICANN  (Internet Corporation for Assigned Names and Numbers), Rod Beckstrom, i piani della Commissione in occasione dell'Internet Governance Forum tenutosi in novembre (  IP/09/1717 ). Quando l'ICANN avrà approvato i nomi di dominio internazionalizzati di primo livello .eu, gli europei potranno registrare un intero indirizzo web nel loro proprio alfabeto (per esempio, sia "europa", sia ".eu").      Contesto     .eu rappresenta il dominio di primo livello europeo, istituito dall'Unione ma gestito dall'organizzazione no-profit  EURid . Questo consorzio di registri belgi, cechi, italiani, svedesi e sloveni ha iniziato le operazioni .eu nel 2005.   Attualmente esistono oltre 3 milioni di nomi di dominio .eu (  IP/09/536 ).    Per saperne di più       MEMO/08/218     Annex   Ten largest top level domains by number of registered domain names (as of 30 September 2009)       TLD     Number of  registered domains       .com     82 467 859       .de      13 077 091        .cn     12 545 589       .net     12 477 730       .org     7 840 201       .uk     7 826 095       .info     5 282 857       .nl     3 523 290       .eu (*)     2 991 205       .biz     2 370 874      Source: EURid      Number of .eu domains by country   (as of 30 September 2009)      Country     Number of .eu domains       Austria     76 846       Belgium     91 334       Bulgaria     10 420       Cyprus     52 795       Czech Republic    87 382       Denmark     38 166       Estonia     8 146       Finland     15 389       France     267 678       Germany     922 344       Greece     26 231       Hungary     29 822       Ireland     50 311       Italy     164 049       Latvia     5 599       Lithuania     9 499       Luxembourg     26 929       Malta     3 759       Netherlands     417 892       Poland     163 465       Portugal     11 986       Romania     20 003       Slovakia     19 849       Slovenia     6 605       Spain     71 529       Sweden     75 452       United Kingdom     309 766      Source: EURid        Growth of .eu domains 2007-2009 by country of residence of registrants       Country     Growth of .eu domains  2007-2009*       Austria     + 17 %       Belgium     +  9 %       Bulgaria     + 87 %       Cyprus     - 42 %       Czech Republic     + 49 %       Denmark     -  8 %       Estonia     + 35 %       Finland     + 20 %       France     + 39 %       Germany     + 7 %       Greece     + 28 %       Hungary     + 36 %       Ireland     + 82 %       Italy     + 20 %       Latvia     - 23 %       Lithuania     + 73 %       Luxembourg     + 87 %       Malta     - 81 %       Netherlands     + 15 %       Poland     + 60 %       Portugal     +  9 %       Romania     + 41%       Slovakia     + 56 %       Slovenia     + 44 %       Spain     + 17 %       Sweden     - 21 %       United Kingdom     - 18 %       EU     + 10 %        *from 31.12.2007 to 30.09.2009.   Source: EURid
IP/09/1926 Bruxelles, 17 dicembre 2009 Dare nuova lena ai mercati del lavoro colpiti dalla crisi Secondo una relazione della Commissione europea - pubblicata oggi - le misure in risposta alla crisi e l’aiuto finanziario dell’UE hanno contribuito a limitare i danni della recessione sui mercati del lavoro dell’UE nel 2009. Ma, se si vuole uscire positivamente dalla crisi, queste misure devono essere coerenti con una riforma a lungo termine dell’occupazione. Il progetto “Relazione comune sull’occupazione” sarà discusso dai ministri competenti per l’occupazione e gli affari sociali durante il Consiglio di marzo 2010 e contribuirà alla nuova strategia UE per il 2020 dedicata alla crescita e all’occupazione, che sarà adottata dai leader europei nella primavera 2010.  “Misure e sostegni coordinati a livello UE e di Stati membri hanno dato un contributo significativo alla stabilizzazione dell’economia e hanno sdrammatizzato i momenti di maggior crescita della disoccupazione nel 2009. Ora però dobbiamo evitare ulteriori perdite occupazionali e ricostituire i posti di lavoro persi nella crisi” ha detto il presidente della Commissione José Manuel Barroso. "Dobbiamo guardare avanti e continuare con il nostro approccio coordinato per garantire la sostenibilità dei posti di lavoro e la crescita sul lungo periodo. Grazie alla strategia EU2020 che abbiamo adottato per il futuro, risaneremo la nostra economia sociale di mercato e indirizzeremo l’UE verso un’economia più forte, più verde e capace di una maggior integrazione.”   Il commissario all’occupazione Vladimír Špidla ha aggiunto: “Oggi, cercare l’equilibrio tra misure a breve termine e riforme a lungo termine è la grande sfida delle politiche UE a favore dell’occupazione. Dovremo potenziare, riorientare e infine mandare a termine le misure di risposta alla crisi escogitate per migliorare la flessibilità e la sicurezza dei mercati del lavoro nella UE e aumentare la capacità dell’economia di resistere a future recessioni.  Il progetto di “Relazione comune sull’occupazione” della Commissione analizza i provvedimenti presi in tutta l’UE per conservare i posti di lavoro, per aiutare coloro che versano in difficoltà e delinea i problemi ancora da affrontare. Dato il grave deterioramento dei mercati del lavoro nel 2009 – dovuto alla recessione economica - l’anno prossimo la disoccupazione continuerà ad aumentare in tutti i paesi UE, anche se a ritmo più lento. Sebbene si possa prevedere un graduale miglioramento della situazione economica nei 2 prossimi anni, la risposta dei mercati del lavoro prenderà più tempo. Taluni gruppi sociali sono stati colpiti più duramente di altri: si tratta dei giovani, dei migranti e dei lavoratori poco qualificati. Gli Stati membri hanno intensificato le rispettive politiche occupazionali e sociali nell'ambito delle 3 priorità della strategia UE a favore dell’occupazione per dare stimoli immediati all’economia e tutelare gruppi vulnerabili dall’impatto della crisi. I servizi pubblici di collocamento al lavoro sono stati ampliati in molti paesi per far fronte alla maggior disoccupazione e il contributo finanziario UE, attraverso il Fondo sociale europeo e il Fondo europeo di adeguamento alla globalizzazione, è stato un aiuto decisivo per gli Stati membri esposti al finanziamento di azioni anticrisi. I sistemi di protezione sociale hanno dimostrato la loro efficacia: stabilizzatori automatici hanno attenuato le conseguenze sociali più immediate della recessione, anche se in misura diversa a seconda dei paesi della UE. La capacità degli Stati membri di rispondere alla crescente domanda di sicurezza sociale varia notevolmente e ciò sottolinea la necessità di politiche energiche, capaci di restituire i disoccupati alla vita attiva. La strada da seguire Il principale problema dell’UE e degli Stati membri è ora quello di tracciare il quadro di un effettivo e sostenibile recupero del mercato del lavoro. Strategie risolutive che aiutino singoli e imprese ad affrontare le sfide strutturali, da un lato, e, dall’altro, efficaci politiche pubbliche di riforma dei mercati del lavoro, rappresentano stimoli essenziali per creare posti di lavoro nuovi e di miglior qualità.  La relazione presentata dalla Commissione sarà discussa dai ministri della UE competenti per l’occupazione e gli affari sociali nel corso della seduta del Consiglio occupazione, politica sociale, salute e consumatori che si terrà l’8-9 marzo 2010; per la Commissione e gli Stati membri, essa costituirà uno dei principali input per preparare la strategia EU2020 che sarà discussa al Consiglio europeo di primavera (25 marzo 2010). Essa fa seguito alla relazione sull’occupazione in Europa durante il 2009 ( Employment in Europe 2009 Report ), che analizza più in dettaglio le recenti tendenze dei mercati del lavoro nella UE (v.   IP/09/1803   ).  V. anche  MEMO/09/554  Per saperne di più  Progetto di Relazione comune sull’occupazione   http://ec.europa.eu/social/main.jsp?langId=en&amp;catId=89&amp;newsId=654&amp;furtherNews=yes   Employment in Europe 2009 Report    http://ec.europa.eu/social/main.jsp?catId=119&amp;langId=en    Monthly Labour Market Monitor    http://ec.europa.eu/social/main.jsp?catId=120&amp;langId=en    Abbonatevi gratuitamente al bollettino elettronico d’informazione della Commissione europea sull’occupazione, gli affari sociali e le pari opportunità    http://ec.europa.eu/social/e-newsletter
IP/ 09/1948   Bruxelles, 15 dicembre 2009   Il Consiglio "Pesca" dà un nuovo impulso alla sostenibilità ambientale, sociale ed economica   All'ultima riunione del Consiglio del 2009 i ministri europei della pesca hanno concluso un accordo politico sulla proposta della Commissione riguardante le possibilità di pesca per il 2010 . Una volta stabilito questo elemento essenziale, l'Unione europea potrà continuare ad attuare il programma di sostenibilità ambientale, economica e sociale a vantaggio dell'industria della pesca e del settore marittimo.  Joe Borg, commissario europeo responsabile per la pesca e gli affari marittimi, si è dichiarato soddisfatto del risultato della riunione: "L'accordo che abbiamo raggiunto oggi dimostra quello che l'Europa può conseguire quando collaboriamo in buona fede e lavoriamo con spirito di squadra – anche sulle questioni più complesse. Sono sicuro che il forte spirito di collaborazione che abbiamo sviluppato negli ultimi anni continuerà quando il mio successore assumerà l'incarico il prossimo anno. A tutti gli interessati esprimo i migliori auguri per il loro impegno futuro affinché la pesca e gli affari marittimi continuino a procedere verso un futuro sostenibile e redditizio".   Anche se gli stock ittici restano fortemente sovrasfruttati, il commissario Borg ha potuto trasmettere al Consiglio alcuni risultati scientifici positivi, dimostrando in particolare che un numero limitato ma crescente di stock è pescato entro i livelli del rendimento massimo disponibile.  Come è già avvenuto negli anni passati , per proporre modifiche del totale ammissibile di catture (TAC) per i vari stock ittici interessati la Commissione ha adottato lo stesso metodo di lavoro obiettivo, basato su pareri scientifici. Inoltre ha svolto ampie consultazioni con gli Stati membri e l'industria, facendo il possibile per alleggerire il carico a breve termine per i settori delle catture.   Come avviene normalmente con ampie consultazioni di questo tipo, la proposta iniziale della Commissione è stata modificata per rispondere ad alcune preoccupazioni espresse dagli Stati membri. La proposta di quest'anno non include ancora le cifre definitive per gli stock gestiti congiuntamente con la Norvegia o le isole Fær Øer perché le parti non hanno ancora concluso un accordo in proposito. Le cifre provvisorie proposte dalla Commissione per gli stock in questione dovrebbero consentire le attività di pesca fino a gennaio, lasciando così alla Commissione il tempo necessario per concludere i negoziati con la Norvegia e trasporre in seguito rapidamente le cifre definitive. La Commissione è certa che i negoziati potranno riprendere all'inizio del 2010 per giungere a un accordo equilibrato che sia accettabile sia per l'UE che per la Norvegia.  Conformemente al piano d'azione per gli squali recentemente adottato dall'UE , il Consiglio ha mantenuto un TAC nullo per lo smeriglio e ha autorizzato un TAC aggiuntivo per lo spinarolo limitato al 10% per evitare i rigetti, con un impegno a zero catture per il 2011.  I segnali promettenti resi noti dai recenti studi sull'acciuga hanno permesso al Consiglio di autorizzare una pesca di 7 000 tonnellate, a partire da gennaio 2010, a condizione che la cifra sia modificata per riflettere le conclusioni del parere scientifico della prossima primavera. Di conseguenza, questa pesca sarà controllata attentamente.  Cfr. anche la tabella dei TAC e delle quote per il 2010:   http://ec.europa.eu/fisheries/press_corner/press_releases/2009/com09_79_en.pdf
IP/ 09/1950   Budapest, 16 dicembre 2009,   L'Istituto europeo di innovazione e tecnologia   (IET) inaugura le prime tre Comunità della conoscenza e dell'informazione (CCI)     L'Istituto europeo di innovazione e tecnologia (IET) ha annunciato oggi le sue prime   tre Comunità della conoscenza e dell'informazione (CCI). Le CCI sono partenariati estremamente integrati che riuniscono figure d'eccellenza nel campo dell'istruzione, della ricerca e del mondo imprenditoriale attorno a tematiche quali la mitigazione del cambiamento climatico e l'adattamento alle sue conseguenze ("Climate-KIC"),  l'energia sostenibile ("KIC InnoEnergy"’)  e la futura società dell'informazione e della comunicazione ("EIT ICT Labs")  . L'avvio delle CCI segna una tappa cruciale nella costruzione dell'IET che fungerà da modello per promuovere l'innovazione in Europa contribuendo così agli obiettivi della futura strategia UE 2020.  José Manuel Barroso, Presidente della Commissione europea, ha espresso il suo plauso per la decisione: " La selezione delle prime Comunità della conoscenza e dell'innovazione costituisce un ulteriore passo avanti sulla via di un'Europa più innovativa. Prevedo che le CCI diverranno centri nevralgici dell'innovazione che attireranno i migliori talenti europei ed extraeuropei. Queste Comunità dovrebbero essere i luoghi privilegiati per quanti, studenti, ricercatori e imprenditori, desiderino lavorare assieme in ambiti di estrema importanza per il nostro futuro comune".   Maro š Šefčovič, Commissario responsabile per l'Istruzione, la formazione, la cultura e la gioventù, ha ribadito: " Le CCI contribuiranno a colmare i gap che ostacolano troppo spesso l'efficace cooperazione nel triangolo della conoscenza tra istruzione superiore, ricerca e innovazione. Sono fiducioso che l'IET contribuirà a ispirare un cambiamento di mentalità accrescendo la nostra apertura nei confronti della società della conoscenza e creando un contesto in cui le nuove idee possano prosperare."    Le CCI selezionate sono state prescelte tra 20 proposte pervenute in risposta al primo invito a candidature di CCI indetto dall'IET all'inizio di quest'anno. Questo invito, rimasto aperto tra il 2 aprile e il 27 agosto 2009   , interessava tre ambiti prioritari: l'energia sostenibile, la mitigazione del cambiamento climatico e l'adattamento alle sue conseguenze nonché la futura società dell'informazione e della comunicazione. Spettava a quanti avevano proposto una CCI definire i loro ambiti di attività all'interno di tali campi. In seguito a una valutazione effettuata da esperti indipendenti, coloro che avevano presentato le due migliori proposte per ciascun ambito prioritario sono stati invitati oggi, 16 dicembre, a un'audizione con il consiglio di amministrazione a seguito della quale è stata adottata la decisione finale.    " I criteri generali cui si è ispirata la nostra decisione erano quelli della leadership e dell'eccellenza. In seno al consiglio di amministrazione siamo stati favorevolmente impressionati dalle risposte pervenute in seguito all'invito a candidature di CCI da cui è emerso un livello elevato di impegno da parte di tutti gli interessati" ha affermato Martin Schuurmans, presidente del consiglio di amministrazione indipendente dell'IET. "Le CCI sono banchi di prova dell'innovazione e ci attendiamo che producano un impatto reale, soprattutto in termini di creazione di nuove imprese, di educazione all'imprenditorialità e di vantaggi per la società in generale. Spetta ora all'IET far sì che le CCI possano essere operative entro il primo semestre dell'anno prossimo".  Per agevolare un avvio rapido e senza intoppi l'IET assegnerà alle CCI un contributo d'avvio per un importo complessivo di 3 milioni di EUR. Le CCI dovrebbero diventare pienamente operative dopo aver sottoscritto un accordo quadro di partenariato settennale con l'IET e in seguito alla conferma dei primi accordi di sovvenzione annuale verso la metà del 2010. In allegato si riporta una descrizione succinta delle CCI selezionate.  Sito web dell'IET:   http://eit.europa.eu        Appendix: Summaries of the selected Knowledge and Innovation Communities Climate Change Mitigation and Adaptation Climate-KIC Concept Addressing climate change requires a huge transformation of the global economy. Climate-KIC's mission is to accelerate and stimulate the innovation for this transformation and ensure benefits for Europe. The KIC will achieve this by creating a community with world-renowned innovation capability and climate change knowledge. By 2014, it will be the natural place for companies to locate climate R&amp;D centres, top students to look for climate education, researchers to look for inspiration and policy makers to seek advice. It will have created significant industrial value and high-skill jobs for Europe and built the critical mass to be self-sustaining. Focus Climate-KIC will initially focus on achieving excellence in four areas: assessing climate change &amp; managing its drivers, transitioning to low-carbon resilient cities, adaptive water management and zero carbon production. These fields were selected for their mitigation-adaptation potential as well as innovation and job creation opportunities. Structural elements The four areas will form the core structural elements, each with a world-renowned lead responsible for the entire chain from education to commercialisation. Work will be embedded in five co-locations responsible for creating local innovation ecosystems to drive entrepreneurship and venture creation, whilst linking into a network of implementation sites. The core partners consist of major companies, academic institutions and regional agencies that have the strength to make the KIC a success. A joint not-for-profit entity will ensure effective governance. Co-location centres: London, Zürich, Berlin metropolitan area, Paris metropolitan area, Randstad metropolitan area Sustainable Energy KIC InnoEnergy Concept InnoEnergy is a strongly integrated alliance of reputable players from the education, research and industry sectors. It was created based on long standing links of cooperation as well as the principles of excellence and transformation. The partners have jointly developed a strategy to tackle the weaknesses of the European innovation landscape and aim to be the leading motor for innovation in the field of sustainable energy. Focus The KIC will create economical and societal value by developing ideas from mind to market. Achieving this aim entails the training of technology leaders with an entrepreneurial mindset as well as connecting key players across the innovation chain through projects, platforms and events. State-of-the-art innovation and entrepreneurial support will be offered and continuously improved. The structural and systemic concept of the partnership will pave the way to a paradigm shift in innovation networks and cooperation. The adopted technological approach covers the most challenging areas of the Strategic Energy Technology Plan (SET Plan) and addresses the transition of the system as a whole. The IPR policy and precise support measures provide incentives for the exploitation of research results. In addition, the holistic concepts of education, innovation and technology ensure the integration of the knowledge triangle. Structural elements InnoEnergy will systematically produce innovation by creating critical mass and integrating different actors of the knowledge triangle in a sustainable and structured manner. To achieve this, InnoEnergy will be organised and managed as a business. Its installation as a European Company (SE) provides stability and creates self-reinforcing mechanisms leading to sustainability. The managerial processes and mechanisms employed will assure the development of the alliance. Strong commitment of its complementary partners reflected in the jointly developed strategy and the dedicated resources is the key to success of InnoEnergy. Co-location centres: CC Germany: Karlsruhe, CC Alps Valleys: Grenoble, CC Benelux: Eindhoven/Leuven, CC Iberia: Barcelona, CC PolandPlus: Krakow, CC Sweden: Stockholm Future Information and Communication Society EIT ICT Labs Concept EIT ICT Labs, the KIC for the future information and communication society, aims at radical transformation of Europe into a knowledge society with an unprecedented proliferation of internet-based services. It will establish a new partnership between business and academia based on trust, transparency and mobility of ideas and people. The consortium connects world leading companies, globally renowned research institutes and top-ranked universities all dedicated to speeding up innovation to address grand challenges of our society. Committed to an efficient open innovation model, EIT ICT Labs will generate faster transformation of ideas and ICT technologies into real products, services and business, boosting Europe’s future competitiveness in all sectors of society. Focus EIT ICT Labs will equip students, researchers and business people with skills and inspiration for creativity, risk taking and entrepreneurship. By re-aligning the activities in the European Higher Education Area, the European Research Area and high growth ICT companies the EIT ICT Labs will leverage regional, national, and EU level funding instruments. EIT ICT Labs will foster international top talent and involve under-utilised innovation and entrepreneurial resources such as non-core IPR, women, students, and cost-driven innovations for the next billion users. Committed to an open innovation approach, the EIT ICT Labs will catalyse the creation of strong ventures and help them to grow to become the future world leaders in the ICT arena. Structural elements EIT ICT Labs will build upon five co-location centres – Berlin, Eindhoven, Helsinki, Paris, and Stockholm – and turn these excellent clusters and their partners into a world-class network of innovation hotspots. The consortium covers the entire value chain in the ICT sector, thereby facilitating the capture of new business opportunities in the dynamic ICT sector. Cohesion and efficiency will be achieved by combining strong CEO-type management and clear IPR policies for open innovation with the agility of bottom-up initiatives provided by an extensive network of local and international innovation partners.  Co-location centres: Berlin, Eindhoven, Helsinki, Paris and Stockholm
IP/09/ 1966   Bruxelles , 18 dicembre 2009   N uove norme europee sulle telecomunicazioni entrano in vigore   A partire da domani l e nuove norme europee sulle telecomunicazioni diventeranno ufficialmente legislazione dell'UE dopo essere state pubblicate nella Gazzetta ufficiale dell'Unione europea di oggi. Il nuovo quadro normativo, di cui sono parte la direttiva " Legiferare meglio " e la direttiva " Diritti dei Cittadini " , dovrà essere recepito nella legislazione nazionale dei 27 Stati membri dell'UE entro il giugno 2011. Il nuovo regolamento che istituisce la nuova autorità europea per le telecomunicazioni, denominata "Organismo dei regolatori europei delle comunicazioni elettroniche (BEREC)", è direttamente applicabile ed entrerà in vigore fra venti giorni. Il BEREC sarà un vettore di coerenza nella regolamentazione europea, rafforzando così il mercato unico delle telecomunicazioni. Questa sarà l'ultima tappa del processo legislativo dell'UE e fa seguito all'accordo finale raggiunto dal Parlamento europeo e dal Consiglio nel mese di novembre c.a.   (     IP/09/1812   ) .  “ L'istituzione della nuova autorità europea per le telecomunicazioni (BEREC) costituisce un segnale molto visibile della nostra determinazione nell'affermare che gli operatori ed i consumatori delle telecomunicazioni d'Europa non debbano più avvertire il peso delle frontiere nazionali sia dal punto di vista dell'accesso alle reti sia da quello dell'offerta di servizi di comunicazione,” ha dichiarato Viviane Reding, commissario europeo responsabile per le telecomunicazioni. "A partire dalla primavera 2010 il BEREC presterà assistenza ai regolatori nazionali delle telecomunicazioni ed alla Commissione europea per garantire che i servizi del settore siano offerti in modo coerente ed a condizioni di effettiva concorrenza in tutto il territorio dell'Unione europea. Ora che le direttive sulla riforma sono state pubblicate nella Gazzetta ufficiale, esorto gli Stati membri ad avviare un rapido recepimento di queste norme nel diritto nazionale. Un recepimento rapido e corretto è infatti fondamentale se si vuole garantire la certezza del diritto,, migliorare la concorrenza e stimolare gli investimenti nel mercato unico europeo delle telecomunicazioni in costante evoluzione.”  La nuova autorità europea per le telecomunicazioni - BEREC - è formata dai presidenti delle 27 autorità regolatrici nazionali delle telecomunicazioni. Le decisioni saranno prese, in linea di massima, a maggioranza di due terzi o, quando il BEREC emette pareri nel contesto dell'analisi che la Commissione fa delle misure che le vengono notificate dai regolatori nazionali, a maggioranza semplice (cfr.    MEMO/09/539   ). Le decisioni del BEREC saranno preparate con il sostegno di esperti indipendenti. Il BEREC, inoltre, consiglierà, sosterrà ed integrerà l'attività indipendente dei regolatori nazionali delle telecomunicazioni, segnatamente per quanto riguarda le decisioni regolamentari con incidenza transnazionale.  Grazie alla riforma UE in materia di telecomunicazioni, 500 milioni di cittadini potranno fruire, in quanto consumatori, di una più ampia offerta in virtù di una accresciuta competitività sui mercati europei delle telecomunicazioni, di una migliore copertura mediante rapide connessioni a banda larga a Internet in tutta l'Europa e di una maggiore protezione dei loro diritti nella sfera privata dal punto di vista delle telecomunicazioni. Per quanto riguarda la politica dello spettro radio , spetta ora agli Stati membri adeguare alla nuova normativa i propri sistemi di attribuzione e di autorizzazione onde offrire maggiore flessibilità agli utenti dello spettro. La Commissione elaborerà una proposta relativa al primo programma nell'ambito della politica dello spettro radio - il che rappresenta un'innovazione della riforma legislativa - ed alla messa a punto di un quadro strategico finalizzato allo sviluppo di una politica coerente in materia a livello dell'UE. Oggi è stata pubblicata anche una decisione della Commissione con la quale si introducono alcune modifiche nello statuto del Gruppo per la politica in materia di spettro radio, in modo da consentirgli di svolgere un ruolo consultivo nell'elaborazione di progetti di programmi in materia di spettro per la Commissione.  Pe r informazioni sulle 12 riforme più importanti della nuova normativa europea nel settore delle telecomunicazioni , cfr.   MEMO/09/568   .  Prossime tappe :     Istituzione del regolatore europeo delle comunicazioni elettroniche - BEREC (primavera 2010) – Si osservi che una decisione sulla sede definitiva del BEREC richiederà l'accordo dei governi dei 27 Stati membri;    Recepimento del pacchetto di riforma delle telecomunicazioni nel diritto nazionale dei 27 Stati membri dell'UE (entro il giugno 2011).    Per ulteriori informazioni :   Testo del pacchetto legislativo approvato:     http://ec.europa.eu/information_society/policy/ecomm/tomorrow/index_en.htm            MEMO     /09/568          Decisione della Commissione che introduce modifiche nello statuto del Gruppo per la politica in materia di spettro r adio:     http://ec.europa.eu/information_society/policy/ecomm/radio_spectrum/documents/legislation/index_en.htm
IP/09/1983  V Bruselu dne 21. prosince 2009 Členským státům vypršel čas k přeladění na pravidla pro televizní vysílání v digitálním věku  Dva roky pro přijetí pravidel pro modernizaci televizního vysílání v EU (   IP/07/1809   ), jimiž byly odstraněny zastaralé předpisy omezující digitální televizní vysílání přes internet, video na vyžádání a mobilní televizní vysílání, oznámily Evropské komisi oficiálně pouze tři země – Belgie, Rumunsko a Slovensko – opatření k provedení těchto pravidel, jak vyžaduje právo EU.  Směrnice o audiovizuálních mediálních službách (směrnice AVMS) pravidla EU upravující tradiční televizní vysílání přepsala pro digitální věk.  Země EU měly do 19. prosince 2009 čas na to, aby modernizovaná pravidla pro evropské audiovizuální odvětví provedly do vnitrostátního práva.  Směrnice vytváří jednotný trh pro všechny audiovizuální mediální služby s tím, že poskytuje právní jistotu podnikům a ochranu spotřebitelům.   „Odvětví i spotřebitelé již před dvěma lety netrpělivě čekali na nová, pružnější pravidla EU, která by odstranila zastaralá byrokratická opatření a zohlednila nový technologický rozvoj,“ uvedla Viviane Redingová, komisařka pro informační společnost a média.  „Pravidla EU pro televizní vysílání jsme aktualizovali tak, abychom evropské audiovizuální odvětví učinili konkurenceschopnějším.  Naléhám na všechny země EU, aby své vnitrostátní právní předpisy upravily způsobem, který umožní používat nové reklamní techniky, jež směrnice o AVMS povoluje – další otálení s jejich provedením je neomluvitelné.  Komise nebude váhat s využitím pravomocí, které jí uděluje Smlouva, aby zajistila, že k této úpravě skutečně dojde.  Nezapomínejme, že Soudní dvůr již několikrát prohlásil, že mnohé z těchto pravidel lze přímo použít s platností od 19. prosince 2009, což znamená, že podniky a spotřebitelé se jich mohou dovolávat i v případě, že zákony jejich země dosud modernizovanou směrnici nezohlednily.“  Po dvouletém období, jež země EU měly na provedení nových pravidel EU pro televizní vysílání a televizní služby, jako je video na vyžádání a mobilní video, do vnitrostátního práva, oznámily Komisi jejich úplné provedení pouze Belgie, Rumunsko a Slovensko . Dánsko, Francie, Lucembursko a Spojené království Komisi oznámily, že k provedení směrnice o AVMS přijaly některá opatření. Legislativní proces v Maďarsku byl zcela zastaven poté, co návrh zákona neprošel v parlamentu. Rakousko, Německo, Irsko, Malta a Nizozemsko provedly směrnici částečně , aniž by tuto skutečnost oznámily Komisi. V ostatních zemích se návrh zákona stále projednává, byl právě zveřejněn nebo v souvislosti s ním stále probíhá veřejná konzultace (viz příloha).  Podle práva EU jsou směrnice právní nástroje , pro členské státy závazné, které vnitrostátním orgánům umožňují zvolit si k dosažení jejich cílů formu a způsob. Evropský soudní dvůr prohlásil, že části směrnice mohou v zemi EU přímo vstoupit po příslušné lhůtě v platnost i v případě, že směrnice dosud nebyla provedena (nebo byla provedena nepřiměřeně). Za tímto účelem musí stanovit individuální práva a formulovat je jasně, přesně a bezpodmínečně. Nastane-li takový případ, mohou občané od veřejných orgánů požadovat, aby tyto části směrnice dodržovaly.  Nová audiovizuální pravidla EU zjednodušují výrobcům a poskytovatelům televizních programů získávání finančních prostředků z nových forem reklamy, jako je reklama na rozdělené obrazovce nebo umístění produktu, které jsou povoleny ve všech programech s výjimkou zpravodajství, dokumentárních pořadů a pořadů pro děti.  Vysílací subjekty mají více volnosti při sestavování programů, neboť byla odstraněna pravidla, které mezi přestávkami na reklamu předepisovala dvacetiminutový interval.  Nová pravidla EU posilují evropské televizní a audiovizuální odvětví tím, že omezují regulaci a vytvářejí rovné podmínky pro audiovizuální mediální služby „bez hranic“.  Zajišťují, aby se na všechny audiovizuální služby včetně programů na vyžádání poskytované přes pevné, mobilní nebo satelitní sítě vztahovala pravidla veřejného zájmu, jako je ochrana nezletilých a lidské důstojnosti.  Komise zahajuje s každou zemí EU, která jí oficiálně neoznámí opatření k provedení směrnic EU do vnitrostátního práva, řízení pr o porušení povinnosti.  Podle staršího práva EU mohla tato skutečnost vést po dvou rozsudcích Soudního dvora EU k udělení pokuty.  Od 1. prosince 2009 může Komise podle Lisabonské smlouvy v případě, že podá u Soudního dvora žalobu na některou zemi EU, stanovit paušální částku nebo penále, které musí dotčený členský stát uhradit.  Souvislosti  Dne 13. prosince 2005 Komise navrhla přezkum směrnice o „televizi bez hranic“ s cílem zohlednit technologické a tržní změny v oblasti audiovizuálních služeb (   IP/05/1573   ,   MEMO/06/208   ).  Dne 9. března 2007 Komise navrhla modernizovanou směrnici o audiovizuálních mediálních službách (   IP/07/311   ), čímž otevřela cestu jejímu brzkému schválení Evropským parlamentem a Radou (   MEMO/07/206   ).  Evropský parlament schválil společné stanovisko Rady a směrnice vstoupila v platnost dne 18. prosince 2007. Směrnici o AVMS lze nalézt na této internetové stránce:    http://ec.europa.eu/avpolicy/reg/avms/index_en.htm       Annex: State of play on the implementation of the new Directive in EU Member States         Description   Details     Pre-legislative stage    LU: draft law to be submitted to Council of Government.  PL: guiding rules for the draft law published in July 2000. Inter service consultations on the draft law were finalised on 25 November 2009. It should be adopted by the Council of beginning 2010. Adoption by the Parliament no sooner than the 2 nd quarter of 2010 SI     Public consultation on draft legislation    AT: second part of legislation (rules other than advertising) drafted + submitted to public consultation. Delay because of recent state aid compromise with Commission which led to amendments, especially the supervision of broadcasters. (" Umsetzung betreffend ORF und Anpassung aller anderen Regelungen (außer Fernsehwerbung und Teleshopping) seit 18.11.2009 in Begutachtung ")  DE: - Federal level: Telemediengesetz and preliminary Tabakgesetz will be submitted to the new Government, then to federal Parliament  EE: Draft text will be submitted to the Government beginning of January 2010. A new regulatory structure including a completely new licensing procedure shall be introduced.  EL: public consultation ended 25/07/09.  IE: public consultation on the Broadcasting Act 2009 - Targeted consultation on the Statutory Instrument to transpose elements not covered by the Broadcasting Act (non-linear services) also completed.  IT: The general law authorising the government to issue a legislative decree implementing the Directive was adopted mid-July. The draft of the decree is currently elaborated by the government and shall be adopted in January 2010.  SE: public consultation ended late March 09 - Government decision on legislative proposal to be taken in November 09  PT: Law will soon be submitted before the Parliament. Adoption foreseen in 2010.     Text before Parliament    BG: Text before the first chamber. Vote expected on 16 December. Adoption before the 2 nd chamber expected before the end of December 2009  CY: 2 different draft laws, one for public service broadcasters and one for commercial broadcasters were submitted to Parliament. They are with the legal department of the Government since 8 December 2009. After examination they will be forwarded to Parliament for final discussion and voting.  CZ: draft law approved by the government, before the Parliament, vote in plenary expected in February 2010.  DE: - Länder level: Interstate Broadcasting Treaty adopted by Länder Ministers on 28 October 2009, will now be ratified by the 16 Länder parliaments.  ES: since October 16  FI: adoption scheduled beginning of 2010  HU: The text was submitted to the Parliament but it was not put on the agenda since it did not get the sufficient amount of votes. Unclear when Parliament will continue.  LT : draft law awaiting adoption in Parliament by special procedure.   LV: The draft Law on Electronic Media was adopted by Government on 8 October 2009. First reading in parliament has taken place, amendments will be submitted to 2 nd reading.  MT: Adoption foreseen for the 3 rd week of December 2009  UK: Separate product placement on TV regulations expected to be before Parliament in early 2010 (current UK legislation prohibits TV product placement). Television Product Placement legislation expected to come into force late March 2010.     Legislation adopted    AT : 1 st part of rules concerning advertising ( Regelungen zu Fernsehwerbung und Teleshopping für Private seit 1. März 2009 im Privatfernsehgesetz umgesetzt )  DE: only definition of linear and non-linear services  DK: Law adopted on 10/12/2009  IE: Broadcasting Bill (covering large part of AVMSD) adopted on 12/07/09.  NL: law adopted by the Parliament, signature by the Queen and publication expected in the coming days, notification will happen in the coming week     Notifications    Partial notifications :  DK  FR (main legislation notably on scope, general rules, public service broadcasters and advertising rules)  LU (liberalisation rules on TV advertising)  UK (main legislation)  Complete notifications :  BE RO SK
IP/09/26
Bruxelles, 9 gennaio 2009Sostegno UE all'industria cinematografica
globaleLa Commissione europea ha adottato oggi il nuovo
programma MEDIA MUNDUS, per una vasta cooperazione nel settore dell'audiovisivo
che rafforzerà i legami culturali e commerciali fra l'industria
cinematografica europea e quella dei paesi terzi. Tra il 2011 e il 2013 l'UE
concederà finanziamenti per 15 milioni di euro a progetti presentati da
professionisti del settore audiovisivo provenienti dall'Unione europea e dai
paesi terzi. La domanda di collaborazione con l'industria cinematografica
europea è in forte crescita a livello globale, come dimostra il successo
iniziale dell'azione preparatoria MEDIA International con la quale l'Unione ha
concesso un finanziamento di 2 milioni di euro a 18 progetti realizzati con
partner internazionali (IP/08/1273).
Forte del crescente interesse internazionale e delle opportunità che offre
la cooperazione mondiale nel settore dell'audiovisivo il nuovo programma MEDIA
MUNDUS abbraccerà gli anni dal 2011 al 2013. Un'offerta multiculturale e
variegata sul mercato europeo e internazionale amplierà la scelta dei
consumatori e aprirà nuove opportunità di cooperazione per i
professionisti dell'audiovisivo in Europa e nel resto del mondo.
"Negli ultimi vent'anni gli sviluppi tecnologici come i video on demand,
la tv trasmessa su internet e la televisione digitale hanno profondamente
cambiato il panorama audiovisivo internazionale. Si è venuta così a
creare una forte domanda di contenuti audiovisivi e occorrerà "riempire"
questi contenitori tecnologici con contenuti nuovi e interessanti" ha
affermato Viviane Reding, Commissaria europea responsabile della società
dell'informazione e dei media. "Credo che MEDIA MUNDUS sia la risposta
giusta, sul piano culturale, al mutato panorama tecnologico globale. Il successo
dei nostri programmi MEDIA e MEDIA International dimostra che è necessario
andare avanti e pensare in una prospettiva globale. Mi auguro che i cittadini
dell'Unione europea vedano ben presto il frutto dei nostri sforzi sugli schermi
delle loro città!" 
Gli obiettivi del nuovo programma MEDIA MUNDUS sono:rafforzare lo scambio di informazioni tra professionisti, in particolare
attraverso attività di formazione e borse di studio, così da
permettere ai professionisti europei dell'audiovisivo di fare rete con i
professionisti dei paesi terzi; questo migliorerà l'accesso ai mercati
stranieri e si instaureranno rapporti di fiducia e legami commerciali a lungo
termine;
migliorare la competitività e la distribuzione di
opere audiovisive in tutto il mondo agevolando le coproduzioni internazionali;migliorare la circolazione e la diffusione di opere audiovisive in tutto il
mondo e accrescere la domanda del pubblico, soprattutto dei giovani, di
contenuti audiovisivi che rispecchiano le diverse culture. Il nuovo
programma MEDIA MUNDUS coprirà il periodo 2011-2013.
Contesto
L'attuale programma MEDIA 2007, che fornirà 755 milioni di euro
all'industria europea dell'audiovisivo nel periodo 2007-2013, aiuterà i
professionisti del settore a seguire formazioni e a sviluppare, distribuire e
promuovere le loro opere in tutta l'Europa (IP/07/169).
Nel maggio scorso 4 film finanziati dal programma MEDIA hanno vinto premi
prestigiosi al Festival del cinema di Cannes, fra cui la Palma d'oro (Entre
Les Murs, Francia) e il Gran premio della giuria (Gomorra, Italia)
(IP/08/800). Questi due titoli figuravano fra i 14 film proiettati a Cannes
che erano stati prodotti o distribuiti con il sostegno di oltre 900 000
euro nell'ambito del programma MEDIA (IP/08/741).
I film che hanno beneficiato del sostegno del programma MEDIA hanno già
trionfato agli Academy Awards, vincendo premi Oscar con Il
falsario (Die Fälscher/Austria-Germania) e La Vie en Rose
(La Môme/Francia) (IP/08/298).
L'invito a presentare proposte nell'ambito di MEDIA International e l'elenco
dei vincitori: 
http://ec.europa.eu/information_society/media/prep_action/index_en.htm
A proposito di MEDIA MUNDUS: 
http://ec.europa.eu/information_society/media/mundus/index_en.htm
IP/09/45
Bruxelles, 13 gennaio 2009Consumatori: la Commissione europea adotta
uno standard UE per i girelli al fine di prevenire gli incidenti a danno dei
bambiniUna norma europea di sicurezza relativa ai girelli,
che contribuirà a prevenire numerosi incidenti che colpiscono i bambini,
è stata pubblicata oggi sulla Gazzetta ufficiale dopo l'adozione formale da
parte della Commissione europea. I dati raccolti presso i centri di pronto
soccorso dell'UE e degli USA negli ultimi 20 anni indicano costantemente che i
girelli costituiscono un rischio potenziale e che ogni anno migliaia di bambini
ricevono un trattamento medico in seguito ad incidenti causati dai girelli.
Ricerche effettuate in Australia indicano che tra i bambini che usano girelli
almeno uno su tre riporterà prima o poi una lesione. Ulteriori ricerche
condotte dal Child Accident Prevention Trust del Regno Unito giungono alla
conclusione che i girelli, rispetto a qualsiasi altro articolo di puericoltura,
sono all'origine del maggior numero degli incidenti di cui sono vittima i
bambini. Gli incidenti dovuti ai girelli come ribaltamenti o cadute dalle scale,
possono essere estremamente gravi e nella maggior parte dei casi comportano
lesioni del capo. La norma UE introduce una disposizione relativa a test di
stabilità durante la produzione dei girelli e prevede che nella fase di
progettazione si tenga presente la necessità di ridurre il rischio di
lesioni. Nel novembre 2008 gli Stati membri, in sede di Comitato per la
sicurezza generale dei prodotti (GPSD), hanno espresso il loro appoggio alla
proposta della Commissione di introdurre questa norma ed anche il Parlamento
europeo ha accolto con favore tale decisione. La norma fornirà a tutti gli
operatori economici e alle autorità preposte alla sorveglianza del mercato
un riferimento unico, chiaro e di facile applicazione per la produzione,
l'importazione e il controllo dei girelli nell'ottica della
sicurezza.
Meglena Kuneva, commissario UE responsabile per la protezione dei
consumatori, ha affermato: "Questa norma contribuirà alla sicurezza dei
più giovani e dei più vulnerabili tra i cittadini dell'UE. Anche se la
sorveglianza dei genitori o di un adulto costituisce la massima garanzia di
protezione per un bambino, un extra di precauzioni di sicurezza nella
fabbricazione dei prodotti per l'infanzia è anch'esso cruciale".
Cos'è un girello?
I girelli sono dispositivi su ruote che aiutano i bambini in tenera età
non ancora capaci di camminare a spostarsi puntandosi sui piedi. Essi sono usati
in generale non appena il bambino è in grado di stare seduto senza aiuto e
fino a quando il bambino è in grado di camminare autonomamente. I bambini
che usano i girelli hanno un'età che va dai 6 ai 15 mesi circa.
Qual è il problema? 
Ogni anno nell'UE i girelli sono all'origine di migliaia di lesioni a danno
dei bambini. Gli incidenti dovuti ai girelli sono essenzialmente dovuti alla
caduta dalle scale o a ribaltamenti, soprattutto allorché i bambini tentano
di spostarsi su superfici irregolari come soglie o bordi di tappeti. Le lesioni
che derivano da questi incidenti possono essere estremamente gravi poiché
nella maggior parte dei casi interessano il capo del bambino.Da dati relativi al Portogallo emerge che 850 bambini tra i 7 e i 15 mesi
hanno avuto bisogno di cure d'emergenza per le lesioni riportate a causa dei
girelli[1]. La metà di
questi casi era dovuta a cadute dalle scale e più del 60% delle lesioni
interessava il capo.
Nel Regno Unito il Child Accident Prevention Trust ritiene che i girelli
causino più incidenti di tutti gli altri prodotti di puericoltura: nel 2002
più di 2 350 bambini sono finiti all'ospedale in seguito a incidenti
dovuti ai girelli, e quasi il 70% di loro aveva meno di un anno di
età.
Uno studio del "Centre Hospitalier Universitaire de Toulouse" effettuato tra
il 2003 e il 2006 ha riscontrato che 178 bambini tra i 7 e i 12 mesi sono stati
accolti in ospedale per un trattamento pediatrico in seguito a cadute dovute ai
girelli.Considerata la crescente incidenza delle lesioni causate da
questi dispositivi, gli Stati membri hanno chiesto che venisse definita a
livello UE una norma di sicurezza.
Qual è la procedura? 
La norma è stata sviluppata dal Comitato europeo di normalizzazione
(CEN) ed è già utilizzata dalle autorità preposte alla
sorveglianza del mercato negli Stati membri nei loro controlli sul mercato per
individuare prodotti di puericoltura carenti sul piano della sicurezza. Queste
norme UE sono volontarie ma un prodotto fabbricato nel rispetto di uno standard
pubblicato sulla Gazzetta ufficiale dell'UE gode di una presunzione di
sicurezza. Se i fabbricanti decidono di deviare dalla norma UE essi devono
assicurare che il loro prodotto garantisca – almeno  – lo stesso
livello di sicurezza e rispetti le stesse disposizioni di cui alla norma.
Ciò richiede gravose procedure addizionali di certificazione che possono
essere evitate attenendosi semplicemente alla norma di riferimento UE. Di fatto
le norme UE tendono a diventare le norme applicate dall'industria.
Quali sono i principali elementi e le principali novità recati dalla
nuova norma?
Il rischio principale legato ai girelli è dovuto al ribaltamento. Per
affrontare il problema la nuova norma prevede test e disposizioni in materia di
stabilità che riducono il rischio di ribaltamento. La nuova norma
(riferimento: EN 1273:2005) contiene disposizioni e metodi di prova per la
fabbricazione dei girelli in modo da ridurre la possibilità per i bambini
di sporgersi per raggiungere oggetti pericolosi e di cadere in luoghi instabili
come ad esempio scale o curve.
Gli avvertimenti e le istruzioni per gli adulti sono particolarmente
importanti per assicurare l'uso sicuro dei girelli poiché, in definitiva,
è compito dell'adulto che sorveglia il bambino assicurarsi che l'ambiente
circostante del bambino che si trova in un girello sia il più sicuro
possibile. Inoltre, i girelli non sono un dispositivo per imparare a camminare e
un loro uso prolungato può interferire con lo sviluppo naturale della
capacità di camminare autonomamente. 
Per tale motivo la norma impone anche di corredare i girelli di istruzioni
per attirare l'attenzione degli adulti sul fatto che il prodotto non è
destinato a bambini al sopra di un certo peso o ai bambini che sono ancora
troppo giovani per poter stare seduti senza aiuto.
Per ulteriori informazioni: 
http://ec.europa.eu/consumers/safety/news/index_en.htm
http://www.cen.eu/
[1] European Child Safety
Alliance Report, 2006
IP/09/141
Bruxelles, 28 gennaio 2009Cambiamenti climatici: proposte della
Commissione per un patto globale sui cambiamenti climatici a
CopenaghenOggi la Commissione europea ha presentato una
serie di proposte riguardanti un nuovo accordo internazionale con ambiziosi
obiettivi di portata globale per la lotta contro i cambiamenti climatici,
illustrando anche le relative possibilità di finanziamento. Il nuovo patto
dovrebbe essere concluso alla conferenza sul clima che le Nazioni Unite
terranno a Copenaghen a dicembre. Per contenere l'aumento della temperatura al
di sotto della soglia di 2°C i paesi sviluppati e le istituzioni
multilaterali dovranno stanziare finanziamenti molto più consistenti a
favore dei paesi in via di sviluppo per aiutarli a sostenere i costi del loro
contributo alla lotta ai cambiamenti climatici. Le proposte della Commissione
prevedono entro il 2015 l'istituzione di un mercato del carbonio che
coprirà tutti i paesi dell'OCSE e lo sviluppo di fonti di finanziamento
internazionali innovative basate sulle emissioni dei paesi e sulle loro
capacità finanziarie.
Il commissario per l'ambiente Stavros Dimas ha dichiarato: "Per
affrontare le cause e gli effetti dei cambiamenti climatici, nei prossimi
decenni saranno necessari pesanti investimenti pubblici e privati. Gli
investimenti saranno in ogni caso inferiori ai costi che dovremmo sostenere se
non ostacolassimo la forza distruttrice dei cambiamenti climatici. Il piano
europeo di ripresa economica e le altre misure simili che sono in corso di
adozione in tutto il mondo per far fronte alla crisi economica offrono
l'opportunità di favorire gli investimenti necessari a basso tenore di
carbonio e, al tempo stesso, di stimolare la crescita, l'innovazione e la
creazione di posti di lavoro. Sarà tuttavia vitale individuare altre
soluzioni di finanziamento per giungere a un accordo a Copenaghen. La
comunicazione di oggi fornisce un contributo fondamentale in tal senso in quanto
presenta una serie completa di proposte per incrementare i finanziamenti e gli
investimenti".
Obiettivo di Copenaghen
L'obiettivo dell'UE consiste nel limitare il riscaldamento globale a meno di
2°C al di sopra della temperatura nel periodo preindustriale; in caso
contrario, gli scienziati hanno dimostrato che i cambiamenti climatici avrebbero
conseguenze pericolose.
L'accordo di Copenaghen dovrebbe fissare obiettivi globali per ridurre le
emissioni e gettare le basi per rafforzare la capacità dei paesi di
adattarsi ai cambiamenti climatici. La
comunicazione[1] presenta una
serie di proposte concrete per conseguire questi obiettivi.
Obiettivi e azioni
Per restare al di sotto della soglia dei 2°C, le emissioni globali
devono raggiungere il loro livello massimo prima del 2020 e poi, entro il 2050,
devono essere ridotte a meno del 50% dei livelli registrati nel 1990. Sia i
paesi sviluppati che quelli in via di sviluppo dovranno agire.
I paesi sviluppati devono svolgere un ruolo di guida e ridurre
globalmente entro il 2020 le emissioni del 30% rispetto ai livelli del
1990. L'UE ha dato l'esempio impegnandosi a ridurre le emissioni del 30% se
altri paesi sviluppati si impegneranno ad applicare riduzioni simili e ha
già messo in atto le misure per ridurre le emissioni del 20% (IP/08/1998).
La comunicazione propone parametri specifici per assicurare che gli obiettivi
nazionali prevedano uno sforzo comparabile. Tutti i paesi dell'OCSE, gli
Stati membri, i paesi candidati all'adesione e i candidati potenziali
dovrebbero impegnarsi a rispettare questi obiettivi in materia di emissioni.
I paesi in via di sviluppo, tranne quelli più poveri, dovrebbero
limitare entro il 2020 la crescita delle emissioni collettive al 15-30% al di
sotto dei livelli che si registrerebbero se la situazione rimanesse immutata. Le
misure in questione dovrebbero includere una rapida diminuzione delle emissioni
prodotte dalla deforestazione tropicale (IP/08/1543).
Questi paesi dovrebbero impegnarsi ad adottare entro il 2011 strategie di
sviluppo a basso tenore di carbonio in tutti i settori principalmente
responsabili delle emissioni. Un nuovo meccanismo internazionale valuterà
le strategie e attribuirà alle azioni il supporto esterno adeguato.
Finanziare lo sviluppo dell'economia a basse emissioni di carbonioPer ridurre le emissioni, stime indipendenti prevedono che potrebbe
essere necessario aumentare fino al 2020 gli investimenti netti globali di circa
175 miliardi di euro all'anno. Oltre la metà di questa somma
sarà necessaria nei paesi in via di sviluppo. Fino al 2020 le azioni in
questi paesi prevederanno sostanzialmente costi contenuti — o produrranno
addirittura dei benefici — e dovrebbero essere finanziate con risorse
interne. Il supporto finanziario internazionale per le azioni che superano le
capacità nazionali di un paese dovrebbe provenire da fonti comprendenti i
fondi pubblici e i meccanismi internazionali di scambio di crediti del
carbonio.
L'accordo di Copenaghen dovrebbe istituire anche un quadro di riferimento per
aiutare i paesi ad adattarsi ai cambiamenti climatici inevitabili. Tutti
i paesi sviluppati e in via di sviluppo dovrebbero elaborare strategie nazionali
per l'adattamento. I paesi in via di sviluppo più vulnerabili così
come i piccoli stati insulari dovranno ricevere aiuto per l'adattamento ai
cambiamenti climatici.
L'UE dovrebbe analizzare il potenziale offerto da fonti innovative di
finanziamento internazionale basato sul principio "chi inquina paga" e sulle
capacità finanziarie dei paesi. Gli Stati membri potrebbero usare
anche una parte delle future entrate derivanti dalla vendita all'asta delle
quote nell'ambito del sistema di scambio delle quote di emissione dell'UE per
aiutare i paesi in via di sviluppo.
Mercato globale del carbonio
Per alleviare l'impatto dei cambiamenti climatici e raccogliere fondi a
favore delle misure necessarie, l'UE dovrebbe cercare di costituire entro il
2015 un mercato del carbonio a copertura dell'OCSE collegando il sistema
di scambio delle quote di emissione dell'UE ad altri sistemi comparabili del
tipo "cap and trade", che fissano un tetto massimo di emissioni ma ne
consentono lo scambio. Il mercato dovrebbe espandersi per includere entro il
2020 le principali economie emergenti con l'intento di istituire un mercato
globale del carbonio.
Il meccanismo per lo sviluppo pulito del protocollo di Kyoto dovrebbe essere
modificato. Per i paesi in via di sviluppo più avanzati e per i settori
economici altamente competitivi il meccanismo in questione dovrebbe essere
gradualmente sostituito da un meccanismo di crediti settoriali e da sistemi
"cap and trade".
Tappe future
I destinatari della comunicazione sono il Consiglio, il
Parlamento europeo e gli organi consultivi dell'UE. La risposta del
Consiglio europeo è attesa per marzo.
Cfr. anche MEMO/09/34
Ulteriori informazioni
http://ec.europa.eu/environment/climat/future_action.htm
[1]	Verso un accordo globale
sui cambiamenti globali a Copenaghen, COM(2009)39
IP/09/142
Bruxelles, 28 gennaio 2009A sostegno del piano europeo di ripresa la
Commissione propone un nuovo investimento di 5 miliardi di euro
nell'energia e nelle infrastrutture Internet a banda larga per il periodo
2009-2010.La Commissione europea ha presentato in data
odierna, nel quadro dell'attuazione del piano di ripresa approvato dal
Consiglio europeo in dicembre 2008, proposte di investimento in
progetti fondamentali concernenti infrastrutture dell'energia e di Internet a
banda larga. Nel breve termine questi progetti forniranno all'economia europea
lo stimolo di cui essa ha grande bisogno, fissando nel contempo obiettivi
strategici come la sicurezza energetica. Tutti gli Stati membri
beneficeranno del pacchetto di misure.
Il Presidente della Commissione, José Manuel Barroso, ha
dichiarato: "Il piano di ripresa dell'UE è prima di tutto un "investimento
intelligente", uno stimolo a breve termine orientato su obiettivi a lungo
termine. Le misure adottate oggi vanno esattamente in questa direzione: un
elenco di progetti specifici cui assegnare 5 miliardi di euro non
utilizzati del bilancio dell'UE per costruire un'Europa più forte a lungo
termine. Dobbiamo trarre insegnamento dalla recente crisi del gas e investire
fortemente nell'energia. Dobbiamo anche incentivare l'economia europea fornendo
alle comunità rurali le autostrade informatiche. La Commissione si è
impegnata a collaborare con gli Stati membri, che beneficeranno tutti delle
misure proposte, per rivitalizzare l'economia europea mediante investimenti in
questi settori fondamentali.".
Il pacchetto di misure presentato oggi contiene:una breve comunicazione che descrive in generale il contesto e gli
obiettivi dell'iniziativa;
per quanto riguarda i progetti energetici: una proposta di
regolamento che concede alla Comunità un finanziamento per progetti
strategici nel settore dell'energia. Si propone un importo complessivo di
3,5 miliardi di euro per gli investimenti di cattura e stoccaggio
del carbonio (dotazione finanziaria: 1 250 milioni di euro), per
i progetti di energia eolica offshore (500 milioni di euro) e per i
progetti di interconnessioni del gas e dell'elettricità
(1 750 milioni di euro);
per la banda larga, la Commissione propone di destinare 1 miliardo
di euro per estendere e migliorare la connessione a Internet ad alta
velocità nelle comunità rurali; tale importo, erogato mediante
l'attuale Fondo europeo agricolo per lo sviluppo rurale, servirà a coprire
gli attuali "vuoti" della mappa europea della banda larga (il 30% della
popolazione delle zone rurali che non ha accesso alla banda larga);
per affrontare le nuove sfide contenute nella valutazione della politica
agricola comune (PAC): impiegando gli attuali meccanismi di sviluppo rurale,
500 milioni di euro sarebbero destinati al lancio dei lavori per
affrontare le "nuove sfide" definite nella valutazione della PAC, sfide
costituite dal cambiamento climatico, dalle fonti energetiche rinnovabili, dalla
gestione delle risorse idriche, dalla biodiversità e dalla ristrutturazione
del settore lattiero-caseario.Le reti energetiche e le reti a banda
larga hanno entrambe un'importanza cruciale per il futuro dell'economia
dell'Unione europea.
La Commissione ha evidenziato il rilievo assunto dalla sicurezza energetica
nella sua seconda analisi strategica della politica energetica nel
novembre 2008. La recente crisi del gas non ha fatto altro che
accentuare l'importanza di questa sfida. Nell'attuale contesto economico e
finanziario è difficile reperire investimenti per i progetti. Il supporto
dell'Unione europea consentirà di rilanciare questi progetti, che
contribuiranno a colmare le lacune delle interconnessioni energetiche
dell'Unione europea e a mantenere la tendenza a utilizzare al meglio le
risorse energetiche interne dell'Unione europea. Questi progetti pongono
l'accento sulle esigenze transfrontaliere e sullo sviluppo di nuove tecnologie,
essenziali per rispondere alle future esigenze energetiche dell'Europa.
L'estensione e il rinnovamento dell'infrastruttura di Internet ad alta
velocità rappresentano un imperativo economico e sociale. Il piano europeo
di ripresa economica si pone come obiettivo lo sviluppo delle reti a banda larga
in modo da raggiungere nel 2010 una copertura di Internet ad alta velocità
pari al 100%. Tuttavia, le zone rurali dovranno sempre sormontare
difficoltà supplementari per connettersi alla rete a banda larga,
difficoltà che aumentano con la riduzione degli investimenti. Tale
situazione ha conseguenze sociali ed economiche dirette. Per tale motivo è
opportuno concentrare questa azione sulle zone rurali; utilizzare gli strumenti
disponibili per lo sviluppo rurale permetterà di intervenire rapidamente
sul terreno.
Un elenco completo dei progetti proposti dalla Commissione per le
infrastrutture energetiche si trova in allegato.
Contesto
Nel novembre 2008, nel quadro del suo piano europeo di ripresa
economica, la Commissione ha proposto di stanziare per il 2009 e il 2010 altri
5 miliardi di euro provenienti dai crediti non spesi del bilancio
dell'UE per progetti nel settore dell'energia e dell'infrastruttura a banda
larga. L'idea era di accelerare gli investimenti necessari, attenuare gli
effetti della recessione economica sul settore dell'edilizia e rafforzare il
potenziale di crescita sostenibile a lungo termine dell'Unione europea,
stimolandone l'economia con precisi obiettivi. Si tratta di un contributo
importante all'obiettivo concordato di destinare l'1,5 % del PIL a misure di
stimolo dell'economia, sia nazionali sia comunitarie.
La proposta è stata presentata oggi dal Presidente Barroso,
d'accordo con i commissari Piebalgs, Fischer Boel e Reding. Con
queste proposte la Commissione attua il mandato conferitole dal
Consiglio europeo nel dicembre del 2008 affinché presentasse
rapidamente un elenco di progetti specifici che tenessero conto di un adeguato
equilibrio geografico. Per massimizzare gli effetti il più rapidamente
possibile sull'economia in generale, è stato posto un particolare accento
sulla necessità di impegnare le spese nel 2009 e nel 2010.
Affinché le proposte possano produrre quanto prima gli effetti
perseguiti, la Commissione auspica che il Consiglio e il Parlamento europeo
riescano a far progredire velocemente i dibattiti e l'adozione delle misure
legislative. La Commissione pertanto si augura che possano essere
accelerate le normali procedure delle altre istituzioni, per consentire una
rapida adozione del pacchetto.
Ulteriori informazioni sui progetti proposti in materia di energia sono
reperibili in MEMO/09/36
e sull'infrastruttura Internet a banda larga in MEMO/09/35.
ANNEX Eligible projects
A.	INTERCONNECTORS
1.	Gas interconnectorsProjectLocation of projects supportedEnvisaged Community contribution(€ million)Southern Gas
CorridorNABUCCO[1]ITGI
– PoseidonAustria, Hungary, Bulgaria, Germany, RomaniaItaly, Greece250100Baltic interconnectionSkanledPoland, Denmark, Sweden150LNG networkLiquefied Natural Gas terminal at Polish coast at
port of ŚwinoujściePoland80Central and South East EuropeSlovakia-Hungary
Interconnector(Velky Krtis – Balassaqyarmat)Gas
transmission system in Slovenia between the Austrian Border to Ljubljana
(excluding the section Rogatec-Kidričevo) Interconnection
Bulgaria-Greece(Haskovo-Komotini)Romania-Hungary gas
interconnectorExpansion of Gas Storage Capacity in the Czech
hubInfrastructure and equipment to permit west-east gas flow in the event of
short term supply disruptionSlovakia-HungarySloveniaBulgaria,
GreeceRomania, HungaryCzech RepublicAll Member States254020302520MediterreaneanReinforcement of FR gas network on the
Africa-Spain-France axisFrance150North Sea areaGermany-Belgium-United Kingdom
pipelineFrance-Belgium connectionBelgiumFrance, Belgium35100TOTAL10252.	Electricity interconnectorsProjectLocation of projects supportedEnvisaged Community contribution(EUR million)Baltic interconnectionEstlink-2Interconnection Sweden-
Baltic States, and strengthening of the grid in Baltic StatesEstonia, FinlandSweden, Latvia, Lithuania100175Central and South East EuropeHalle/Saale –
SchweinfurtGermany50MediterreaneanPortugal-Spain interconnection
reinforcementInterconnection France-Spain (Baixas – Sta
Llogaia)New 380 kV AC submarine cable between Sicily- Continental Italy
(Sorgente – Rizziconi)PortugalFrance, SpainItaly30150100North Sea areaInterconnection Republic of Ireland –
WalesIreland, UK100TOTAL7053. Small island projectsSmall isolated island initiativesCyprus, Malta20B.	OFFSHORE WIND PROJECTSProjectCapacityLocation of projects supportedEnvisagedCommunity contribution (EUR
million)1) Grid integration of offshore wind energy1.1.Baltic I and II - Kriegers Flak I, II, III Building
on projects under development. Financing aimed at ensuring extra cost for
securing a joint interconnection solution.1.5 GWDenmark, Sweden, Germany, Poland1501.2. North sea gridModular development of offshore grid,
demonstration of virtual offshore power plant1 GWUnited Kingdom, The Netherlands, Germany, Ireland, Denmark,1502) New turbines, structures and components, optimisation of
manufacturing capacities2.1 Alpha Ventus/Bard Offshore 1 Building on projects presently
under development. New generation of 6-7 MW size turbines and innovative
structures, situated far from shore (up to 100km) in deeper waters (up to 40 m).0.5 GWGermany, Poland1502.2 Aberdeen offshore wind farm (European testing
centre)Building on project presently under development -Testing of multi-MW
turbines. Development of innovative structures and substructures including
optimisation of manufacturing capacities of offshore wind energy production
equipment. An increase in size of 100MW can be envisaged.0.25 GWUK402.3 Thornton Bank Building on project presently under
development. Learning from the Downvind project (co financed through FP6);
Upscaling the Downvind installations turbines (5 MW size) in deep waters ( up to
30 m) with low visual impact (up to 30 km).90MWBelgium10TOTAL500C.	CARBON CAPTURE AND STORAGE PROJECTSProject Name/LocationEnvisagedCommunity contribution (EUR
million)FuelCapacityCapture TechniqueStorage ConceptHuerthGermany250Coal450 MWIGCCSaline AquiferJaenschwaldeCoal500 MWOxyfuelOil/Gas fieldsEemshavenNetherlands250Coal1200 MWIGCCOil/Gas fieldsRotterdamCoal1080 MWPCOil/Gas fieldsRotterdamCoal800 MWPCOil/Gas fieldsBelchatowPoland250Coal858 MWPCSaline AquiferCompostellaSpain (with {Portugal)250Coal500 MWOxyfuelSaline AquiferKingsnorthUK250Coal800 MWPCOil/Gas fieldsLongannetCoal3390 MWPCSaline AquiferTilburyCoal1600 MWPCOil/Gas fieldsHatfield (Yorkshire)Coal900 MWIGCCOil/Gas fieldsTOTAL 1 250[1]	This support may be
channelled alongside European Investment Bank support
IP/09/232
Bruxelles, 10 febbraio 2009
[Graphic in PDF & Word format]Socializzazione in rete: la Commissione
media un accordo tra le principali società del web17 importanti società del web, tra cui Arto,
Bebo, Dailymotion, Facebook, Giovani.it, Google/YouTube, Hyves,
Microsoft Europe, Myspace, Nasza-klaza.pl, Netlog, One.lt, Skyrock,
StudiVZ, Sulake/Habbo Hotel, Yahoo!Europe e Zap.lu., hanno firmato per la
prima volta un accordo europeo volto a migliorare la sicurezza dei minorenni che
utilizzano siti di socializzazione in rete. Con 41,7 milioni di utenti
regolari in Europa, i siti di socializzazione in rete sono un fenomeno sociale
ed economico emergente, che sta cambiando il modo in cui interagiamo in rete.
L'uso di reti sociali è cresciuto lo scorso anno del 35% in Europa ed entro
il 2012 il numero degli utenti dovrebbe più che raddoppiare salendo a
107,4 milioni. Per assicurare la continua crescita delle reti sociali, i
giovani utenti devono sentirsi sicuri quando ampliano le loro reti o condividono
informazioni personali. L'accordo firmato oggi a Lussemburgo in occasione della
giornata "Safer Internet" organizzata dalla Commissione europea
consentirà ai teenager di far fronte ai rischi potenziali cui sono esposti
online, come il bullismo online o la divulgazione di informazioni
personali.
"La Commissione accoglie con favore questo primo accordo europeo sulla
socializzazione in rete. Si tratta di un progresso importante per garantire la
sicurezza dei nostri figli che si collegano ai siti di socializzazione in
rete", è quanto dichiarato da Viviane Reding, commissaria
europea per la società dell'informazione e i media. "La
socializzazione in rete ha un enorme potenziale di sviluppo in Europa e può
contribuire a rafforzare la nostra economia e a rendere la nostra società
più interattiva — purché vi siano gli strumenti idonei a
garantire che bambini e adolescenti possano fidarsi ed essere sicuri quando si
fanno nuovi "amici" e condividono dati personali online. Intendo vigilare
attentamente sull'attuazione dell'accordo odierno e la Commissione si
occuperà nuovamente di questa questione tra un anno.".
Oggi i principali siti europei di socializzazione in rete si sono riuniti per
la prima volta in occasione della giornata "Safer Internet" 2009
per assumersi le proprie responsabilità ed identificare i rischi potenziali
che i loro siti comportano per i minorenni, in particolare il bullismo online
(molestie ai bambini su siti Internet o tramite sms), l'adescamento in rete a
scopi sessuali (quando un adulto entra in contatto con un bambino con
l'intenzione di commettere abusi sessuali) e comportamenti rischiosi come
rivelare informazioni personali. Essi intendono limitare questi rischi:approntando un tasto "segnalazione di abusi" di facile uso e
accessibile, che consenta agli utenti di segnalare con un click contatti o
comportamenti inappropriati di altri utenti;
assicurando che i profili completi online e gli elenchi dei contatti di
utenti di siti Internet registrati come minorenni siano automaticamente
classificati come "privati", in modo tale che i malintenzionati abbiano
maggiori difficoltà ad entrare in contatto con i giovani;
garantendo che sia impossibile compiere ricerche in merito ai
profili privati di utenti minorenni (su siti Internet o tramite motori di
ricerca);
garantendo che le opzioni di tutela della privacy siano evidenti e
accessibili in ogni momento, cosicché gli utenti possano capire
facilmente se solo i loro amici possano vedere quanto da loro messo online o se
possa accedervi chiunque;
impedendo di utilizzare i loro servizi ad utenti che non abbiano
l'età minima richiesta: se un sito di socializzazione in rete è
destinato ad adolescenti con più di 13 anni, dovrebbe essere difficile
registrarsi per chi ha meno di quell'età.I siti di
socializzazione in rete informeranno la Commissione in merito alle loro
politiche di sicurezza e a come attueranno questi principi entro
aprile 2009.
Contesto:
L'accordo odierno è il prodotto di discussioni svoltesi nell'ambito
della Task Force per la socializzazione in rete istituita dalla Commissione
europea nell'aprile 2008. Questo gruppo riunisce siti di socializzazione in
rete, ONG e ricercatori ed è un buon esempio di autoregolamentazione del
settore, un approccio che è privilegiato dalla Commissione se attuato
efficacemente.
Altre iniziative simili adottate nel settore sono la guida alla
socializzazione in rete pubblicata nell'aprile 2008 dal Ministero degli
interni del Regno Unito e accordi separati tra Myspace e Facebook con 49
procuratori generali degli Stati negli USA.
La giornata "Safer Internet" viene organizzata ogni anno dal 2004 e
include eventi in più di 50 paesi in Europa e in tutto il mondo.
In occasione della giornata "Safer Internet" del 2007, su iniziativa
della commissaria Reding tutti i principali operatori di telefonia mobile hanno
firmato un accordo per garantire un uso più sicuro dei telefonini da parte
degli adolescenti (IP/07/139).
Una documentazione per la stampa contenente l'accordo finale, un MEMO
ed un videoclip sul bullismo online che sarà trasmesso sui canali
televisivi nell'UE, in Norvegia e in Islanda e su Internet figura al seguente
indirizzo:
http://ec.europa.eu/information_society/newsroom/cf/itemlongdetail.cfm?item_id=4672.
MEMO/09/58
Per maggiori informazioni
www.keepcontrol.eu
http://ec.europa.eu/information_society/activities/social_networking/index_en.htm
AnnexList of signatories of the Safer Social Networking
PrinciplesArto, Bebo, Dailymotion, Facebook, Giovani.it, Google/YouTube,
Hyves,
Microsoft Europe, Myspace, Nasza-klaza.pl, Netlog, One.lt,
Skyrock,
StudiVZ, Sulake/Habbo Hotel, Yahoo!Europe, and Zap.lu.Safer Internet Day around Europe and worldwide 
Today's signing ceremony in Luxembourg is a key event, amongst the many
others taking place worldwide to mark "Safer Internet Day", and which
include:In Austria parents and educators will discuss computers games with
experts and will have the possibility to test games with the support of
youths.
In Finland a rock concert is organised culture center Gloria in
central Helsinki featuring Finnish groups such as by Happoradio, Phoenix Effect
and Pin Ion. The video clip on cyber bullying and other clips will be
shown.
In Denmark children will create artwork at the Science Museum in
Copenhagen based on their views of the internet.
In France the singer for children Henri Dès will take part in
Safer Internet Day 
In Italy youths will express their opinions to social networking
sites presenting the work that in the last months has involved about 1000
children
In Egypt and Norway the local versions of the INSAFE family
toolkit will be launched.The European internet safety network
INSAFE organised a online competition. 6000 participants took part and the 6
winners have been awarded their prize today in Luxembourg.
For the full calendar of events see http://www.saferinternet.org.
The Safer Internet Day is an annual event (see IP/06/126,
IP/05/148,
IP/04/171)
organised by INSAFE, and co-funded by the Commission’s Safer Internet
Programme (IP/08/1899).
IP/09/238
Bruxelles, 10 febbraio 2009400 città europee firmano il Patto dei
Sindaci e si impegnano a superare l’obbiettivo energetico del 20% nell'UE
in cooperazione con la Commissione europeaNel corso di una cerimonia solenne svoltasi oggi
nell'emiciclo del Parlamento europeo, oltre 350 città europee hanno firmato
il Patto dei Sindaci, con l'impegno di superare entro il 2020
l’obbiettivo di una diminuzione del 20% delle emissioni di CO2.
Grazie a questa iniziativa della Commissione europea in cooperazione con il
Comitato delle Regioni, i rappresentanti di oltre 60 milioni di cittadini
lavoreranno insieme per realizzare l'obbiettivo comune di cambiare il nostro
ambiente ed utilizzare l'energia in modo più razionale. 
"La maggior parte dell'energia prodotta in Europa viene consumata nelle aree
urbane. La battaglia contro il cambiamento climatico sarà combattuta e
vinta nelle città. Per questo motivo, l'impegno che si sono assunti oggi i
primi cittadini di molte città europee firmando il Patto dei Sindaci
costituisce un forte messaggio di speranza, soprattutto nel difficile periodo
che stiamo attraversando" ha dichiarato il commissario Piebalgs.
Il presidente del Comitato delle Regioni, Luc van den Brande, rivolto agli
intervenuti, ha dichiarato:"Il Patto dei Sindaci è un' iniziativa
eccellente che si svilupperà in collaborazione con il Comitato delle
Regioni. Gli obbiettivi ambiziosi che l'Europa si è data per ridurre le
emissioni di gas serra possono essere realizzati solo attraverso lo sforzo
congiunto e convinto degli enti locali e regionali. Il Patto non è fatto
soltanto per le grandi città, ma si rivolge anche alle città minori e
ai comuni più piccoli e li incoraggia a aderire all'iniziativa e a
sottoscrivere l'impegno per l'ambiente. Dal canto suo, il Comitato delle Regioni
sta studiando come creare una rete delle città e regioni che hanno firmato
il Patto, in modo da diffondere tra loro le migliori pratiche ed
esperienze."
Alla cerimonia inaugurale sono intervenuti oltre 100 sindaci di altrettante
città europee. Presiedevano i lavori il Presidente della Commissione
europea, Jose Manuel Barroso, il Commissario per l'energia, Andris Piebalgs, il
presidente del comitato delle regioni, Luc van den Brande, il vicepresidente del
Parlamento europeo, Alejo Vidal Quadras, e i sindaci di Budapest, Gábor
Demzky, di Amburgo, Ole von Beust, di Madrid, Alberto Ruiz Gallardón, di
Riga, Janis Birkse, e di Växj&#246; (Svezia), Bo Frank.
In concomitanza con la cerimonia è stato aperto il sito internet del
Patto dei Sindaci (Covenant of Mayors), che fungerà da portale e struttura
di supporto per le città partecipanti e per i cittadini. Il nuovo sito www.eumayors.eu offre notizie
e fotografie del Patto in azione, nonché varie informazioni sulle
città che aderiscono all'iniziativa.
Per maggiori ragguagli si veda MEMO/09/59
IP/09/300
Bruxelles, 20 febbraio 2009Cinque anni di UE allargata: benefici
duraturi ed un’UE meglio preparata per affrontare la crisi in
attoGli ultimi allargamenti dell’Unione europea
hanno rappresentato una pietra miliare nel processo di unificazione
dell’Europa e hanno generato benefici per i cittadini in tutta
l’Unione. Dal punto di vista economico, l’allargamento ha consentito
di accrescere il livello di vita nei nuovi Stati membri e di creare
opportunità di esportazione e di investimento per i vecchi Stati membri. Ha
contribuito a consolidare la democrazia, la stabilità e la sicurezza del
nostro continente. L’UE allargata può far sentire maggiormente il suo
peso nelle questioni di importanza mondiale, quali i cambiamenti climatici o
l’economia mondiale e la sua governance. A cinque anni
dall’allargamento l’UE è diventata non solo più grande, ma
anche più forte, più dinamica e culturalmente più ricca.
Nell’attuale difficile situazione internazionale, occorre resistere ad
ogni tentazione protezionistica, che annullerebbe gli enormi benefici per i
cittadini generati dalla creazione di un mercato unico senza frontiere di 500
milioni di persone. 
“Gli allargamenti del 2004 e del 2007 hanno costituito una tappa
storica. Hanno messo fine alla divisione dell’Europa, contribuito a
consolidare la democrazia e generato benefici economici per tutti i paesi
dell’UE in termini di incremento della competitività e di aumento
della crescita economica e dell’occupazione. Non dobbiamo consentire che
la crisi faccia passare in secondo piano questo innegabile successo. Uniti
possiamo trovare la soluzione ai problemi mondiali, quali i cambiamenti
climatici o una nuova governance finanziaria internazionale. Divisi non potremo
fare niente.” Ha dichiarato il commissario per gli Affari economici e
monetari Joaquín Almunia
Olli Rehn, commissario per l’allargamento, ha aggiunto:
“L’allargamento è stato un’ancora di stabilità e un
motore di democrazia e dello stato di diritto in Europa. Dal punto di vista
economico ha generato benefici sia per i nuovi che per i vecchi Stati membri,
nonché per l’UE nel suo insieme. Ha ampliato l’area di pace e
di prosperità a circa 500 milioni di persone e accresciuto la nostra
importanza nel mondo.”
Sono trascorsi cinque anni dall’adesione all’UE di 10 nuovi
membri[1] dell’Europa
centrale e orientale, adesione che ha messo fine a decenni di divisione seguita
alla guerra fredda. Altri due paesi, Bulgaria e Romania, hanno aderito nel 2007.
La comunicazione sui “Cinque anni di UE allargata” evidenzia che
l’allargamento ha generato enormi benefici economici per entrambe le
parti. 
L’UE allargata è oggi la più vasta area di integrazione
economica nel mondo e rappresenta più del 30% del PIL mondiale e più
del 17% del commercio mondiale. Ciò consente all’UE di essere uno dei
protagonisti decisivi in un mondo globalizzato. Essa può far sentire la sua
voce nella definizione di una globalizzazione che vada a beneficio dei
cittadini.
Il reddito pro capite nei nuovi Stati membri è aumentato, passando dal
40% della media dei vecchi Stati membri nel 1999 al 52% nel 2008, e la crescita
è stata in media del 5,5% nel periodo 2004-2008, rispetto al 3,5% nel
periodo 1999-2003. Ma ciò non è avvenuto a spese dei vecchi Stati
membri, la cui crescita è stata di circa il 2,2% annuo nel periodo
2004-2008, con percentuali analoghe per il periodo 1999-2003. 
L’allargamento ha anche accresciuto le opportunità commerciali.
Nel 2007 circa l’80% delle esportazioni dei nuovi Stati membri sono state
destinate al resto dell’UE. I vecchi Stati membri hanno anch’essi
potuto accrescere le loro vendite nei nuovi Stati membri a circa il 7,5% del
totale delle loro esportazioni nel 2007, dal 4¾% un decennio prima.La disoccupazione nei nuovi Stati membri è diminuita, scendendo da
livelli spesso molto elevati a livelli analoghi a quelli del resto
dell’UE: circa il 7% nel 2007. Le preoccupazioni espresse nei vecchi Stati
membri su una migrazione massiccia di lavoratori si sono rivelate infondate.
Nella maggior parte degli Stati membri ospitanti il numero di lavoratori
migranti non ha superato l’1% della popolazione “nazionale” in
età lavorativa e ha consentito di colmare la mancanza di manodopera. La
temporaneità è stata una delle caratteristiche salienti di questa
migrazione: nel Regno Unito il 50% dei recenti migranti sono tornati nei loro
paesi di origine.
La crisi mondiale in corso sta creando difficoltà a tutti i paesi, anche
nell’UE, e la disoccupazione è in crescita ovunque. 
Ma un’UE grande e forte può affrontare meglio questa e altre sfide
rispetto a quanto potrebbero fare gli Stati membri da soli. L’UE ha
adottato azioni coordinate per stabilizzare il sistema bancario e per favorire
la ripresa economica. Queste misure, integrate da altre in preparazione,
soprattutto per ripristinare i canali di credito di importanza fondamentale per
l’economia, ci consentono di sperare in una ripresa graduale verso la fine
dell’anno in corso.
I nuovi Stati membri, che registrano al momento un netto rallentamento della
crescita, sono sostenuti dai consistenti fondi messi a disposizione nel quadro
della politica di coesione dell’UE. Il meccanismo di sostegno alla
bilancia dei pagamenti consente all’UE di giungere in soccorso degli Stati
membri non partecipanti all’area dell’euro che hanno bisogno di
un’assistenza temporanea. 
Le norme comuni sulla concorrenza e gli aiuti di Stato assicurano condizioni
di parità per tutte le imprese.
La strategia di Lisbona per la crescita e l’occupazione consente di
individuare le riforme che consentiranno di accrescere il potenziale di crescita
delle nostre economie e la loro resilienza agli shock mondiali.
La Commissione lavora con gli Stati membri alla riprogrammazione del fondo
sociale europea per tutelare l’occupazione nei nuovi e nei vecchi Stati
membri. La Commissione lavora anche a ridurre l’ampio impatto sociale
della crisi, anche tramite il fondo di adeguamento alla globalizzazione.
Il patto di stabilità e crescita riformato costituisce un quadro solito
che ci consente di stimolare la domanda e la creazione di occupazione nel breve
periodo, mantenendo la rotta verso finanze pubbliche solide e sostenibili nel
medio e lungo periodo. 
Full Communication and analytical report available on:
http://ec.europa.eu/economy_finance/thematic_articles/article13913_en.htm
http://ec.europa.eu/enlargement/5years
[1]  Repubblica ceca, Cipro,
Estonia, Ungheria, Lettonia, Lituania, Malta, Polonia, Slovenia e Slovacchia
IP/09/303
Bruxelles, 23 febbraio 2009La Commissione s'interessa della prevenzione
delle catastrofi e della riduzione dei rischi all’interno e al di fuori
dell’UELa Commissione europea ha adottato oggi due
comunicazioni sulle catastrofi: un approccio comunitario per ridurre
l’impatto delle catastrofi d’origine naturale e umana
all’interno dell’UE e una strategia per sostenere i paesi in via di
sviluppo nella riduzione del rischio di catastrofi. Le comunicazioni, adottate
sotto forma di pacchetto, rappresentano un primo tentativo di introdurre un
approccio più strategico, in particolare alla luce dell’aumento dei
rischi indotti dal cambiamento climatico. La proposta d’intervento a
livello comunitario verte su settori in cui un approccio comune è più
efficace rispetto a singole strategie nazionali: si tratta infatti di sviluppare
conoscenze, mettere in contatto i soggetti interessati, creare collegamenti tra
le politiche pertinenti e migliorare gli strumenti di prevenzione delle
catastrofi di cui la Comunità già dispone. Per quanto concerne i paesi
in via di sviluppo, la Commissione sta delineando una strategia comunitaria per
aiutare a ridurre gli effetti causati dai disastri naturali in paesi considerati
ad alto rischio. Le due comunicazioni contribuiscono ad attuare il quadro
d’azione di Hyogo 2005-2015, adottato alla conferenza mondiale sulla
riduzione dei disastri.
Il commissario europeo per l’Ambiente Stavros Dimas ha dichiarato che
“le catastrofi naturali costituiscono una minaccia sempre più forte
per gli Stati membri dell’UE e si prevede che nei prossimi anni, per
effetto del cambiamento climatico, aumentino di numero e intensità.
Dobbiamo fare il possibile per ridurne l’impatto preparandoci al meglio.
Questa comunicazione è un primo passo importante, che segna l’avvio
di un’azione comunitaria a lungo termine in questo ambito.”
Il commissario Louis Michel, responsabile per lo Sviluppo e gli aiuti
umanitari, ha affermato che “tsunami e cicloni colpiscono lasciando dietro
di sé devastazione e distruggendo le vite dei più indigenti in tutto
il pianeta. Poiché sappiamo che è meglio prevenire che curare, è
oltremodo più conveniente investire per ridurre i rischi prima che avvenga
una catastrofe, piuttosto che offrire aiuti umanitari a catastrofe avvenuta.
Poiché sappiamo anche che la situazione potrà solo peggiorare a causa
del cambiamento climatico, dobbiamo intervenire fin da ora. Sono convinto che
ridurre il rischio di catastrofi aiuterà a salvare vite umane e sarà
un’arma fondamentale nella lotta contro la povertà a livello
mondiale.”
Prevenzione: più efficace a livello comunitario
La comunicazione sulla prevenzione individua alcuni settori in cui
l’intervento a livello dell’UE potrebbe essere più efficace:
predisporre, ad esempio, un inventario comunitario delle informazioni e delle
migliori pratiche, elaborare orientamenti specifici per la mappatura delle zone
a rischio, mettere in contatto i soggetti interessati e creare collegamenti tra
le politiche pertinenti durante tutto il ciclo di gestione delle catastrofi
intensificando la formazione e la sensibilizzazione, migliorare l'accesso ai
sistemi di allarme rapido e destinare più accortamente i fondi
comunitari.
Riduzione del rischio di catastrofi: azione imprescindibile per ridurre la
povertà in maniera duratura
La comunicazione sulla riduzione del rischio di catastrofi individua le
seguenti priorità:intensificare il dialogo politico con i paesi in via di sviluppo;
integrare la riduzione del rischio di catastrofi nelle politiche e negli
interventi sia dell’UE sia dei paesi in via di sviluppo, considerando
anche il sostegno comunitario agli investimenti nazionali destinati alla
riduzione di tale rischio;
sviluppare piani regionali, il primo dei quali a favore dei paesi caraibici,
che prevedano anche aiuti per campagne di
sensibilizzazione.L’UE delineerà tutte le azioni
specifiche contemplate in un piano d’attuazione previsto per giugno
2009.
Contesto
Nel marzo 2008 la Commissione ha adottato una comunicazione relativa al
potenziamento delle capacità di reazione dell'Unione europea alle
catastrofi (COM(2008)130), in cui si è detta a favore di un approccio
integrato che copra tutte le fasi di una situazione di catastrofe (prevenzione,
preparazione, risposta immediata, soccorsi), tutti i tipi di catastrofi
(all’interno e all’esterno dell’UE, d'origine naturale e
umana) e tutti gli strumenti comunitari, compreso il coordinamento
interistituzionale. La comunicazione, accompagnata da un allegato specifico
sugli incendi dei boschi, annunciava le due proposte sulla prevenzione e sulla
strategia comunitaria per la riduzione del rischio di catastrofi nei paesi in
via di sviluppo. Il Parlamento europeo e il Consiglio hanno peraltro chiesto che
si affronti con urgenza la questione della prevenzione delle catastrofi.
Il costo economico delle catastrofi in Europa si aggira intorno a 15 miliardi
di euro.
I paesi in via di sviluppo sono i più colpiti dalle catastrofi,
poiché più vulnerabili e con meno mezzi per farvi fronte. In tal modo
esse minano e compromettono il conseguimento degli otto obiettivi di sviluppo
del millennio (OSM) delle Nazioni Unite, in particolare quello inteso a
dimezzare la percentuale di popolazione che vive con meno di un dollaro al
giorno e quello che mira ad assicurare a tutti i bambini, entro il 2015,
l'istruzione primaria (http://www.un.org/millenniumgoals
).
Nell'ambito del quadro d'azione di Hyogo 2005-2015, che è un quadro
internazionale per la riduzione del rischio di catastrofi, gli Stati sono
chiamati a cooperare. 
http://www.unisdr.org/eng/hfa/hfa.htm
Ulteriori informazioni
Le comunicazioni sono reperibili nei seguenti siti:
Comunicazione sulla prevenzione:
http://ec.europa.eu/environment/civil/index.htm
Comunicazione sulla riduzione del rischio di catastrofi:
http://ec.europa.eu/development/policies/9interventionareas/environment_en.cfm
IP/09/354
Bruxelles, 5 marzo 2009I consumatori: gli acquisti on line sono
sempre più popolari nell'UE, ma il loro sviluppo è frenato da ostacoli
che si frappongono agli scambi transfrontalieriUna nuova relazione sugli "Ostacoli al commercio
elettronico", presentata oggi da Meglena Kuneva, Commissario UE responsabile per
i consumatori, rivela che gli acquisti on line sono sempre più popolari
nell'UE ma segnala anche che determinati ostacoli agli scambi transfrontalieri
ne ritardano lo sviluppo. La relazione pubblicata oggi presenta un'analisi
dettagliata delle tendenze attuali in materia di commercio elettronico nell'UE,
ripartita per paese, per prodotti più frequentemente acquistati e per tipo
di ostacoli che incontrano i consumatori e le aziende negli scambi on line. Tra
il 2006 e il 2008 la quota di consumatori dell'UE che hanno acquistato almeno un
articolo via Internet è passata da 27% a 33%. Si tratta di un valore medio
che maschera l'enorme popolarità degli acquisti on line in paesi quali il
Regno Unito, la Francia e la Germania dove, nell'ultimo anno, più di 50%
degli utilizzatori di Internet ha fatto acquisti on line. Nei paesi nordici
(Danimarca, Svezia, Norvegia, Finlandia e Islanda) la proporzione degli
utilizzatori di Internet che hanno acquistato prodotti e servizi on line era del
91% nel 2008. Paesi quali l'Italia e la Spagna rappresentano anch'essi mercati
in rapida crescita. Ma rispetto a questo pattern di mercati nazionali in rapida
crescita l'entità degli acquisti transfrontalieri on line rimane modesta,
con solo il 7% nel 2008 (rispetto al 6% nel 2006). La relazione segnala come
diversi ostacoli – d'ordine linguistico, pratico e normativo o la mancanza
di fiducia – rallentano lo sviluppo degli acquisti on line
nell'UE.
Il Commissario Kuneva ha affermato "I consumatori hanno tutto da guadagnare
da Internet. Internet espande le dimensioni del mercato su cui operano e dà
loro accesso a un numero maggiore di fornitori e a una maggiore scelta. Rende
possibile confrontare i prodotti, i fornitori e i prezzi su una scala mai vista.
L'uso di Internet per gli acquisti al dettaglio è destinato a diventare
generalizzato. Già 150 milioni di consumatori acquistano on line, anche se
soltanto 30 milioni fanno acquisti transfrontalieri on line. Dobbiamo far
sì che l'adozione della piattaforma Internet non subisca inutili
rallentamenti dovuti a una nostra incapacità di eliminare rilevanti
barriere normative o di affrontare importanti questioni che minano la fiducia
dei consumatori."
I risultati principali: 
1.	Il commercio elettronico funziona bene
I consumatori sono in generale soddisfatti del commercio on line. Tra i
gruppi di prodotti acquistati con maggiore frequenza via Internet vi sono i
prodotti dell'informatica nonché quelli per lo svago e il tempo libero. La
soddisfazione dei consumatori in relazione allo shopping via Internet è
mediamente maggiore rispetto a quella relativa al commercio al dettaglio in
generale.I consumatori sono particolarmente soddisfatti per la possibilità di
confrontare i prezzi, per la più ampia gamma di offerte, per
l'abbordabilità dei prodotti e la scelta dei fornitori.
I consumatori appaiono meno entusiasti su questioni quali la
disponibilità di informazioni chiare sui prodotti, la pubblicità, la
tutela della privacy, le questioni legate alla fiducia e alla possibilità
di restituire i prodotti.2.	Vi sono forti potenzialità per
gli scambi transfrontalieri on lineUn terzo dei cittadini dell'UE contemplerebbe l'opportunità di
acquistare un prodotto o un servizio da un altro Stato membro tramite Internet
se fosse più a buon prezzo o di migliore qualità.
Un terzo dei consumatori dell'UE si dichiara disposto ad acquistare beni e
servizi in un'altra lingua. In un'Europa multiculturale vi è una domanda di
una maggiore scelta e di una più ampia varietà di offerte rispetto a
quanto possono offrire i negozi in loco o le marche
mondiali.3.	Le potenzialità del commercio transfrontaliero
non si materializzano
Tra il 2006 e il 2008 nell'UE la quota di acquirenti on line è passata
dal 27% al 33% dei consumatori mentre quella del commercio elettronico
transfrontaliero è rimasta stabile. Soltanto 7% dei consumatori fanno
attualmente acquisti transfrontalieri on line e questo divario si sta allargando
ancora di più invece di restringersi.
Gli ostacoli principali:La segmentazione geografica: la maggior parte dei commercianti
dispone ora di un sito web che i consumatori possono consultare ovunque.
Tuttavia la maggior parte dei dettaglianti sembra operare in base al presupposto
che il mercato interno sia compartimentato lungo linee nazionali. La gamma delle
possibilità è enorme ma nella pratica i consumatori finiscono col
vedersi rifiutare la vendita di un prodotto o sono rinviati al loro paese
d'origine.Gli ostacoli pratici e normativi sonoLe barriere linguistiche, che rimangono una questione importante per
la maggior parte dei commercianti e dei consumatori, anche se dovremmo stare
attenti a non sopravvalutarne l'importanza. Ad esempio, il 60% dei dettaglianti
è già pronto a condurre transazioni in più di una lingua.
Problemi logistici legati all'interoperabilità dei sistemi postali e di
pagamento nonché difficoltà di accesso legate ad esempio alla
disponibilità della banda larga.
Vi sono inoltre ostacoli normativi che agli occhi dei consumatori e
delle aziende appaiono sempre meno giustificati: tra essi vi sono ad esempio il
diritto del consumo, le regole in materia di IVA, le leggi sulla distribuzione
selettiva, la tutela della proprietà intellettuale, il recepimento
nazionale della normativa UE sullo smaltimento dei rifiuti, tanto per fare
alcuni esempi.
Ostacoli che minano la fiducia dei consumatori – in
ciò rientrano le esitazioni legate alla questione dei pagamenti, delle
consegne, dei reclami, l'applicazione delle garanzie, le domande di rimborso
(assistenza post-vendita) e privacy. Secondo i consumatori queste
difficoltà si aggraverebbero nel caso di transazioni transfrontaliere.
Le prossime tappe:
Nel settembre 2009 il Commissario Kuneva presenterà i risultati di
un'attività indipendente di "mystery shopping" volta ad identificare in che
modo e in quali casi si impedisce ai consumatori di fare acquisti on line in
qualsiasi parte dell'UE. Nel contesto del monitoraggio del settore del commercio
al dettaglio assicurato dalla Commissione, lo scorso autunno il Commissario
Kuneva ha avviato un processo a livello dell'intera Commissione per individuare
gli ostacoli al commercio elettronico. La relazione finale della Commissione sul
settore del commercio al dettaglio è prevista per l'autunno 2009.
http://ec.europa.eu/consumers/strategy/docs/com_staff_wp2009_en.pdf
IP/09/362
Bruxelles, 6 marzo 2009Ue e India, che hanno entrambe 23 lingue
ufficiali, firmano una dichiarazione congiunta sul
multilinguismoIn data odierna Leonard Orban firmerà una
dichiarazione congiunta sul multilinguismo con il governo dell'India,
rappresentato dall' onorevole ministro di Stato Sig.ra Daggubati Purandeshwari.
Con questa dichiarazione la Commissione europea e il governo indiano intendono
rafforzare la cooperazione e il dialogo su questioni chiave tra le quali la
diversità linguistica e il dialogo interculturale, l'impatto delle lingue
sull'occupabilità, la competitività delle imprese e la coesione
sociale, l'apprendimento permanente delle lingue, le nuove tecnologie per
l'apprendimento delle lingue nonché la terminologia.
"L'esperienza dell'India in materia di diversità linguistica è
unica al mondo e io ritengo che in questo ambito l'UE e l'India possano imparare
l'una dall'altra" ha affermato Leonard Orban, commissario europeo
responsabile per il Multilinguismo.
La dichiarazione congiunta fa seguito al vertice UE-India svoltosi il 29
settembre 2008 a Marsiglia in occasione del quale i dirigenti UE e indiani si
sono impegnati a sviluppare un dialogo sulla promozione delle lingue, sul
dialogo interculturale e sul multilinguismo.
Un primo passo in tale direzione è stato compiuto nel dicembre 2008 con
la conferenza consacrata a "Il multilinguismo e il dialogo culturale nell'era
della globalizzazione" svoltasi a Nuova Delhi, India, nel contesto dell'Anno
europeo del dialogo interculturale–2008. La conferenza è stata
organizzata congiuntamente dalla Commissione europea, dall'ambasciata francese
in concomitanza con la presidenza francese dell'Unione europea, dall'Indian
National Knowledge Commission e dall'Associazione degli istituti europei di
cultura (European Union of National Institutes for Culture - EUNIC-India
Cluster). La University of Delhi ha gentilmente ospitato la conferenza. Per
ulteriori informazioni sulla conferenza si rinvia al sito 
http://ec.europa.eu/education/languages/news/news3134_en.htm.Con una popolazione di circa 1,1 miliardi di persone l'India costituisce un
esempio senza pari di diversità etnica, socioculturale e religiosa
contraddistinta da una diversità linguistica estremamente ricca. Stando al
censimento del 2001, in India vi sono 29 lingue parlate quali lingua madre da
più di 1 milione di persone, 122 lingue con almeno 10 000 parlanti e
altre 234 lingue parlate da popolazioni più ristrette. La costituzione
indiana dichiara l'hindi lingua ufficiale dell'unione. L'inglese può essere
usato a fini ufficiali e il paese conta 22 lingue regionali ufficiali. Questa
grande diversità linguistica ha contraddistinto l'intera storia dell'India
e la popolazione indiana la considera affatto naturale.
Questa affinità del paesaggio linguistico con quello dell'Unione europea
fa dell'India un interlocutore privilegiato dell'Europa nel campo del
multilinguismo. Questa dichiarazione congiunta pone le basi per un dibattito
regolare e scambi di buone pratiche.
IP/09/506
Bruxelles, 31 marzo 2009Proteggere i marchi nell’UE sarà
più semplice e meno costosoLa Commissione europea e gli Stati membri hanno
deciso di ridurre ulteriormente le tasse dovute all’agenzia comunitaria
responsabile della concessione dei diritti di marchio nell’UE (UAMI
– Ufficio per l’armonizzazione nel mercato interno, con sede ad
Alicante, Spagna) e di semplificare la procedura di registrazione. Questa
misura, che segue un’iniziale riduzione decisa nel 2005 (IP/05/1289)
renderà molto più conveniente e più semplice ottenere la
protezione dei marchi per le imprese che operano nel mercato unico europeo, che
risparmieranno circa 60 milioni di euro l’anno. Questa misura entrerà
in vigore il 1° maggio 2009.
Charlie McCreevy, Commissario per il mercato interno e i servizi, ha
dichiarato: “&#200; una buona notizia per le imprese europee. La
diminuzione consistente delle tasse e la semplificazione della procedura rendono
molto più conveniente e facile ottenere la protezione dei marchi in tutta
l’UE, con conseguente incentivo allo spirito imprenditoriale e al
commercio, essenziale in tempi di crisi economica. Questi miglioramenti andranno
a vantaggio in particolare delle piccole e medie imprese, per le quali i costi e
la procedura per ottenere questa protezione rappresentano spesso un grande
onere.” Il presidente dell’UAMI, Wubbo de Boer, ha
dichiarato: “Per una piccola impresa, proteggere il proprio marchio a
livello comunitario significa tutelare il diritto dei propri beni e servizi di
accedere gratuitamente, in futuro, al mercato unico europeo. Per le imprese
più grandi si tratta di uno strumento essenziale per operare sui mercati
internazionali.”
La riduzione delle tasse e la semplificazione della procedura consistono
essenzialmente nell'azzerare la tassa di registrazione per i marchi comunitari,
perciò le imprese pagheranno unicamente una tassa per il deposito della
domanda e non più una tassa separata per la registrazione; di conseguenza,
il tempo necessario per la registrazione di un marchio comunitario
risulterà notevolmente ridotto.
Questo significa in pratica che, in futuro, le imprese non dovranno più
versare 1 750 euro per il deposito della domanda e la registrazione di
un marchio comunitario, ma solo una tassa di deposito della domanda di
1 050 euro. La riduzione sarà ancora maggiore per le imprese che
inoltreranno la domanda via Internet, in quanto per il deposito della domanda
pagheranno 900 euro anziché 1 600 euro. 
Queste riduzioni implicano che in futuro le imprese pagheranno il 40% in meno
per ottenere un marchio comunitario e fino al 44% in meno utilizzando mezzi
elettronici.
Inoltre, la tassa individuale per la domanda e la registrazione di marchi
internazionali che designano la Comunità europea conformemente al
Protocollo di Madrid scenderà da 1 450 euro a 870 euro, pari anche in
questo caso ad una riduzione del 40%.
Contesto
L’UAMI è stata istituita dal Consiglio dei Ministri nel 1994. Sin
dall’inizio della sua attività, nel 1996, la domanda di marchi
comunitari ha registrato una crescita costante, talvolta eccezionale. Finora
l’agenzia ha registrato complessivamente oltre 500 000 marchi per
conto di centinaia di migliaia di imprese in tutto il mondo. Essendo
un’agenzia comunitaria che si autofinanzia, il suo bilancio è
costituito interamente dalle tasse versate dalle imprese che si avvalgono dei
suoi servizi e non riceve sussidi o sostegno finanziario dai contribuenti
europei; inoltre, in quanto organizzazione senza scopo di lucro, il suo bilancio
deve essere in pareggio. 
Negli ultimi anni l’UAMI ha attuato con buoni risultati un programma
ambizioso volto ad aumentare la propria produttività ed efficienza offrendo
nel contempo un servizio di qualità che ha attirato un numero di utenti
sempre crescente. Nonostante la riduzione delle tasse attuata nel 2005, l'UAMI
ha generato in questi ultimi tempi riserve liquide notevoli.
Di conseguenza l'agenzia, pur continuando a investire nel miglioramento dei
servizi offerti (in particolare quelli online) e nella riduzione dei tempi di
risposta, può condividere con l'intera comunità imprenditoriale i
vantaggi ottenuti grazie alla maggiore efficienza, in particolare con le PMI,
per le quali i costi per la tutela e l’applicazione della proprietà
intellettuale pongono spesso delle difficoltà.
Questa ulteriore e consistente riduzione delle tasse è stata largamente
dibattuta con gli Stati membri e rappresenta la prima di un'ampia serie di
misure volte a equilibrare meglio il bilancio dell'UAMI; le misure sono state
approvate dagli Stati membri nel settembre 2008 in occasione di una riunione
congiunta con il Consiglio di amministrazione e il Comitato di bilancio
dell’UAMI.
Per ulteriori informazioni:
http://ec.europa.eu/internal_market/indprop/tm/index_en.htmhttp://oami.europa.eu
IP/09/510
Bruxelles, 31 marzo 2009Ambiente: l'UE celebra i 30 anni della
direttiva UccelliIl primo atto legislativo dell'UE per la protezione
della natura, la direttiva Uccelli, celebra il 30° anniversario il 2
aprile. Tale normativa costituisce uno dei risultati di maggior rilievo della
politica europea in materia di ambiente ed è cruciale per la strategia
dell'UE volta ad arrestare la perdita di biodiversità. La direttiva Uccelli
ha svolto un ruolo fondamentale nell'impedire la diminuzione di alcune delle
popolazioni di uccelli più minacciate d'Europa, in particolare tramite la
rete delle zone di protezione speciale. Grazie all'azione mirata dell'Unione
europea, dei governi nazionali, degli ambientalisti e dei volontari al fine di
attuare la direttiva nella pratica, per molte specie di uccelli è ora
previsto un futuro molto più roseo. Tali specie comprendono la spatola
bianca (Platalea leucorodia), l'aquila di mare (Haliaeetus albicilla)e l'aquila
imperiale spagnola (Aquila adalberti). Esistono attualmente quasi 5 000
zone di protezione speciale (ZPS) che coprono circa il 10% della superficie
dell'EU e costituiscono parte integrante della rete ecologica Natura 2000. La
direttiva Uccelli rappresenta un esempio eccellente di responsabilità
condivisa e di cooperazione fra i 27 Stati membri dell'UE.
Il commissario dell'Ambiente Stavros Dimas ha osservato: "La direttiva
Uccelli è uno dei grandi successi della politica ambientale dell'UE. È
la traduzione in pratica del nostro impegno per la conservazione globale della
biodiversità. Gli uccelli non solo sono belli di per sé e sono parte
inestimabile del nostro patrimonio naturale, ma sono inoltre indicatori
fondamentali della salute dell'ambiente. Gli uccelli selvatici dell'Europa hanno
ampiamente beneficiato delle severe norme di protezione previste dalla
direttiva. Ma restano grandi sfide da affrontare al fine di garantire che le
popolazioni di uccelli siano in buona salute a lungo termine. La direttiva
Uccelli è d'attualità oggi come lo era 30 anni fa ed avrà un
ruolo fondamentale nella realizzazione della nostra politica in materia di
biodiversità per molti anni ancora".
La direttiva Uccelli: una riuscita
A trent'anni dall'adozione, la direttiva Uccelli rimane il tassello più
importante della normativa UE per la protezione degli uccelli dell'Europa ed
è anche una delle politiche ambientali più riuscite dell'UE.
Uno studio pubblicato nella rivista Science ha confermato che la
direttiva ha notevolmente contribuito ad arrestare la diminuzione di alcune
popolazioni di uccelli fra le più minacciate d'Europa. Il miglioramento
della situazione di talune popolazioni, fra cui il petrello di Madeira
(Pterodroma madeira), il pellicano riccio (Pelecanus crispus) e il
marangone minore (Phalacrocorax pygmaeus) è dovuto in gran parte
alla designazione delle zone di protezione speciale (ZPS). Una rete di quasi
5 000 ZPS copre più del 10% della superficie dell'Europa, come
pure una buona parte delle zone marine costiere. 
La direttiva Uccelli è un eccellente esempio di cooperazione
internazionale riuscita. Quando è stata approvata, nel 1979, l'UE era
composta soltanto da nove Stati membri. Attualmente la cooperazione si estende a
tutta l'UE allargata, con ZPS in tutti i 27 paesi. Le stesse norme sulla
protezione degli uccelli si applicano in tutta l'UE e la Commissione è
esigente quanto alla loro applicazione e, se necessario, adisce i tribunali nei
confronti degli Stati membri. 
La direttiva Uccelli ha riconosciuto l'importanza delle attività umane,
come la caccia, la pesca e l'agricoltura, che coesistono accanto alla natura.
Gran parte della superficie coperta dalla rete Natura 2000 dovrebbe rimanere
proprietà privata, ma ponendo l'accento sulla garanzia di una gestione
sostenibile per il futuro, tanto sotto il profilo ecologico che sotto quello
economico.
Le sfide per il futuro
Nonostante i progressi descritti, la diversità ricca di oltre 500 specie
di uccelli selvatici dell'UE è ancora sottoposta a pesanti minacce. Secondo
i più recenti studi scientifici, il 43% delle popolazioni di uccelli
dell'Europa è minacciato o sta subendo una grave diminuzione, cosa che
rappresenta una sfida importante per il completamento della rete Natura 2000,
ivi compresa la componente marina. 
È altresì necessaria una maggior tutela degli uccelli comuni che
dipendono ampiamente dalle zone rurali. I cambiamenti delle politiche agricole
hanno comportato una diminuzione preoccupante dell'avifauna in habitat agricolo.
Le popolazioni sono diminuite di circa il 50% dal 1980. Sebbene si stiano
attualmente stabilizzando, occorre adoperarsi maggiormente per integrare meglio
le esigenze in materia di tutela degli uccelli nelle politiche agricole e nelle
altre politiche, al fine di ripristinare le popolazioni di specie importanti
come la Gallina prataiola (Tetrax tetrax) e il re di quaglie (Crex
crex). 
Lo stato di salute degli uccelli selvatici è sintomatico di pressioni
più ampie che si esercitano sulla biodiversità, quali i cambiamenti
climatici. Esistono già le prove di una variazione nella ripartizione di
talune popolazioni di uccelli. Garantire alla natura lo spazio adeguato e
adattare la protezione degli uccelli ai mutamenti del clima è una sfida
cruciale per il futuro.
La direttiva Uccelli inoltre contribuisce a mantenere gli impegni
internazionali dell'UE riguardanti gli uccelli migratori. Poiché molte
specie trascorrono parte della vita fuori dall'Europa, è essenziale
cooperare con i paesi situati lungo le rotte di migrazione al fine di garantire
la protezione necessaria alla buona salute di tali popolazioni di uccelli.
Contesto
La direttiva Uccelli è stata adottata in risposta alla crescente
preoccupazione relativa alla diminuzione delle popolazioni di uccelli selvatici
dell'Europa, dovuta all'inquinamento, al degrado dell'habitat e alle
attività non sostenibili. Con tale direttiva è stato inoltre
riconosciuto che gli uccelli selvatici, molti dei quali sono migratori,
costituiscono un patrimonio comune degli Stati membri e che la cooperazione
internazionale è necessaria per tutelarli efficacemente. 
Per maggiori particolari, consultare: 
http://ec.europa.eu/environment/nature/legislation/birdsdirective/index_en.htm
IP/09/554
Bruxelles, 8 aprile 2009Aiuti di Stato: l’ultimo quadro di
valutazione esamina le misure prese dagli Stati membri per lottare contro la
crisi economica
(Vedi anche MEMO/09/160)La Commissione europea ha appena pubblicato
un’edizione speciale del quadro di valutazione degli aiuti di Stato
incentrata sulle misure adottate dagli Stati membri e rivedute e coordinate
dalla Commissione nell’attuale contesto di crisi finanziaria ed economica.
Per tutelare la stabilità finanziaria, gli Stati membri hanno istituito
sistemi di garanzie, protezioni contro i rischi e misure di ricapitalizzazione
per il settore finanziario il cui volume globale ammonta a 3 000 miliardi di
euro. Tre nuove comunicazioni della Commissione forniscono un quadro chiaro che
definisce le condizioni a cui possono essere adottate queste misure senza
precedenti pur tutelando l'integrità del mercato unico e scongiurando
dannose gare di sovvenzioni fra gli Stati membri. Il quadro di riferimento
temporaneo per le misure di aiuto di Stato del dicembre 2008 fornisce inoltre
agli Stati membri indicazioni sul modo migliore di sostenere le imprese e
l’occupazione nell'economia reale evitando distorsioni eccessive della
concorrenza. 
Neelie Kroes, commissario responsabile per la concorrenza, ha dichiarato:
“Gli ultimi sei mesi hanno dimostrato che il controllo degli aiuti di
Stato è determinante per affrontare in modo coordinato le sfide della crisi
economica in tutta Europa. Le norme collaudate dell’UE in materia di aiuti
di Stato hanno dato un contributo innegabile in tal senso. Il nostro intervento
e le condizioni, a volte molto dure, che abbiamo imposto hanno impedito agli
Stati membri di cadere nella trappola del protezionismo e di esportare i loro
problemi in altri Stati membri, scongiurando al tempo stesso il crollo
finanziario. Ora tocca al settore finanziario risanare i suoi bilanci e
ristrutturarsi per garantire un futuro sostenibile."
Crisi finanziaria
L’azione coordinata degli Stati membri e della Commissione ha
consentito di attuare rapidamente adeguate iniziative di sostegno e misure ad
hoc per far fronte alle difficoltà derivanti dalla crisi finanziaria pur
evitando distorsioni indebite della concorrenza. Dal settembre 2008 la
Commissione ha preso oltre 50 decisioni, spesso in tempi record. Questo ha
contribuito a salvaguardare la stabilità finanziaria e a far rinascere la
fiducia nel settore finanziario e nell'economia in generale, mantenendo al tempo
stesso gli incentivi per un'assunzione di rischi e una concorrenza adeguate in
futuro. Il controllo degli aiuti di Stato si è rivelato fondamentale per
evitare gare di sovvenzioni e mantenere condizioni di parità per le imprese
all’interno del mercato unico e ha tutelato gli interessi delle
istituzioni finanziarie sane, in grado di operare senza aiuti di Stato. 
Nell’edizione
speciale del quadro di valutazione viene indicato che il volume globale massimo
delle misure di crisi a sostegno delle istituzioni finanziarie approvate a
tutt'oggi dalla Commissione ammonta a circa 3 000 miliardi di euro. Questa cifra
corrisponde all’importo globale massimo dei sistemi di garanzie (fino a 2
300 miliardi di euro), dei regimi di ricapitalizzazione (quasi 300 miliardi di
euro) e delle misure di salvataggio e di ristrutturazione ad hoc a favore delle
singole banche e istituzioni finanziarie (circa 400 miliardi di euro). Il volume
effettivo degli aiuti di Stato sarà nettamente inferiore, specialmente
perché l'elemento di aiuto delle garanzie di Stato costituisce di norma
solo una piccola parte degli importi garantiti. La spesa di bilancio reale si
materializza solo in caso di effettiva escussione di una garanzia di Stato.
Dagli inizi di ottobre 2008 la Commissione ha orientato gli interventi volti
a contrastare la crisi finanziaria mediante un quadro politico chiaro. Tra
ottobre 2008 e febbraio 2009 la Commissione ha adottato tre comunicazioni in
stretta cooperazione con gli Stati membri: la comunicazione sulle banche del 13
ottobre 2008 (vedi IP/08/1495),
la comunicazione sulla ricapitalizzazione del 5 dicembre 2008 (vedi IP/08/1901)
e la comunicazione sulle attività deteriorate del 25 febbraio 2009 (vedi IP/09/322).Economia reale 
Verso
la fine del 2008, la crisi finanziaria si è estesa all’economia
reale. Viste le difficoltà incontrate dalle imprese per ottenere crediti,
il 17 dicembre 2008 la Commissione ha adottato un quadro temporaneo (vedi IP/08/1993)
che offre agli Stati membri strumenti supplementari per lottare contro gli
effetti della stretta creditizia sull'economia reale. Finora la Commissione ha
approvato circa 25 misure statali in 10 Stati membri volte a stabilizzare le
imprese e l'occupazione nell'economia reale.
Il quadro di valutazione, unitamente a una serie di tabelle statistiche e di
indicatori dettagliati riguardanti tutti gli Stati membri, è consultabile
sul sito Europa della Commissione al seguente indirizzo:
http://ec.europa.eu/competition/state_aid/studies_reports/studies_reports.html
sotto "Scoreboard, reports and studies"
Aiuti di Stato degli Stati membri
approvatinell’ambito della crisi economica e finanziaria
(situazione al 31 marzo 2009)Stato
membroRegimi di garanzieRegimi di ricapitalizzazioneRegimi che combinano diverse misureAltre misureRecenti interventi ad hocMisure riguardanti l'economia realeBelgioxxBulgariaRepubblica cecaDanimarcaxxGermaniaxxxEstoniaIrlandaxxGreciaxSpagnaxxxFranciaxxxxItaliaxxCiproLettoniaxxxLituaniaLussemburgoxxUngheriaxxMaltaPaesi BassixxAustriaxxPoloniaPortogalloxxxRomaniaSloveniaxxSlovacchiaFinlandiaxxSveziaxxxRegno UnitoxxxIl quadro di valutazione degli aiuti di Stato della primavera 2009 contiene
tabelle supplementari in cui figurano informazioni più particolareggiate,
tra cui riferimenti e link online a decisioni sugli aiuti di Stato. Per un
riepilogo delle misure nazionali adottate in risposta alla crisi finanziaria ed
economica, vedi MEMO/09/111.
IP/09/560
Bruxelles, 8 aprile 2009La Commissione aggiorna l'elenco delle
compagnie aeree bandite dallo spazio aereo europeoLa Commissione europea ha
adottato oggi l'aggiornamento della cosiddetta lista nera delle compagnie aeree
alle quali è imposto un divieto di volo nell'Unione europea per motivi di
sicurezza. Il divieto della Commissione riguarda sei compagnie aeree del
Kazakstan, una compagnia aerea certificata in Tailandia, un ulteriore vettore
ucraino e le attività di tutti i vettori certificati nel
Benin.
"La Commissione continuerà a promuovere un dialogo fattivo con i
soggetti interessati del settore aeronautico al fine di garantire che tutti gli
aeromobili e i vettori aerei siano conformi agli standard internazionali di
sicurezza aerea. I passeggeri aerei hanno il diritto di sentirsi e di essere
sicuri nel momento in cui il loro aereo decolla", ha affermato Antonio Tajani,
vicepresidente della Commissione responsabile dei trasporti.
Il nuovo elenco, che sostituisce quello precedente pubblicato nel novembre
2008, può essere consultato sul sito web della
Commissione[1]. La Commissione ha
aggiornato l'elenco sulla base del parere unanime del comitato per la sicurezza
aerea, estendendo il divieto operativo per motivi di sicurezza ai seguenti
vettori:Air Company Kokshetau, ATMA Airlines, Berkut Air, East Wing, Sayat Air e
Starline KZ (Kazakstan) 
One Two Go Airlines (Tailandia)
Motor Sich Airlines (Ucraina)
tutte le compagnie aeree certificate nella Repubblica del Benin in base
all'esito negativo di un audit realizzato dall'Organizzazione internazionale per
l'aviazione civile (ICAO). La Commissione ha constatato i progressi
soddisfacenti compiuti a seguito delle misure adottate dall'Angola per
migliorare le condizioni di sicurezza. In particolare, ha preso atto della
relazione di avanzamento presentata dalle autorità aeronautiche angolane
sulle misure correttive attuate a seguito della visita di controllo di un gruppo
di esperti europei nel febbraio 2008 e della pubblicazione della relazione
dell'ICAO sul controllo della sicurezza nell'ottobre 2008. La relazione della
visita di controllo effettuata in Indonesia nel febbraio 2009 da un gruppo
europeo di esperti ha messo in luce notevoli miglioramenti. La Commissione
continuerà a promuovere intense consultazioni con le autorità
aeronautiche in vista di una nuova valutazione della sicurezza del traffico
aereo da effettuare nella prossima riunione del comitato per la sicurezza
aerea.
A partire da oggi, l'elenco comunitario impone un divieto:a tutti i vettori dell'Angola, del Benin, della Guinea Equatoriale,
dell'Indonesia, della Repubblica del Kirghizistan, della Liberia, della Sierra
Leone, dello Swaziland, della Repubblica democratica del Congo (RDC) e del
Gabon, ad eccezione di Gabon Airlines e Afrijet che beneficiano di una deroga
per un numero limitato di aeromobili;
a sedici vettori individuali:
Afghanistan – Ariana Afghan Airlines 
Cambogia - Siem Reap Airways International
Repubblica democratica popolare di Corea - Air Koryo 
Kazakstan - Air Company Kokshetau, ATMA Airlines, Berkut Air, East Wing,
Sayat Air, Starline KZ
Ruanda - Silverback Cargo Freighters 
Sudan - Air West 
Tailandia - One Two Go Airlines 
Ucraina - Motor Sich Airlines, Ukraine Cargo Airways, Ukraine Mediterranean
Airlines e Volare Aviation
[1] http://ec.europa.eu/transport/air-ban/
IP/09/620
Strasburgo, 22 aprile 2009Dal 1° luglio costeranno molto meno gli
SMS, le chiamate e i servizi di dati in roamingDal
1° luglio un SMS spedito dall’estero nell’UE non
costerà più di 0,11 euro, rispetto agli 0,28 euro attuali. È
finito il tempo in cui i consumatori dovevano attendersi “bollette
astronomiche” per scaricare una foto o un film con un cellulare in roaming
nell’UE. Oggi il Parlamento europeo, riunito in sessione plenaria a
Strasburgo, ha votato a larga maggioranza a favore delle nuove regole
dell’UE sugli SMS e sul roaming dei dati, proposte in settembre 2008 dalla
Commissione europea (IP/08/1386).
Il Parlamento ha anche votato a favore di ulteriori diminuzioni del prezzo delle
chiamate telefoniche in roaming in un altro Stato membro dell’UE. Il
prezzo massimo per una chiamata da cellulare all’estero diminuirà
progressivamente da 0,46 euro a 0,35 euro al minuto entro luglio 2011 e
dagli attuali 0,22 euro a 0,11 euro per le chiamate ricevute in roaming
all’estero. Gli operatori di telefonia mobile dovranno fatturare le
chiamate in roaming al secondo a partire dal 31° secondo al
massimo, e ciò porrà fine alla pratica vigente che impone ai
consumatori un sovrapprezzo fino al 24%. Poiché il Consiglio dei ministri
delle telecomunicazioni dell’UE ha già espresso il suo accordo sulle
nuove regole sul roaming, il voto di oggi spiana la strada all’entrata in
vigore delle nuove norme appena in tempo per le vacanze estive. I consumatori
europei risparmieranno fino al 60% delle loro bollette per l’utilizzo di
un cellulare all’estero all’interno dell’UE. 
“Apprezzo il forte sostegno dato oggi dal Parlamento europeo alla
proposta della Commissione di creare un mercato unico delle telecomunicazioni
per tutti i cittadini europei che attraversano una frontiera per turismo o
affari,” ha dichiarato José Manuel Barroso, Presidente della
Commissione europea. “Dopo questo voto, l’Europa è
chiaramente il continente più interessante nel mondo per gli utenti della
telefonia mobile. Mi attendo che tutto ciò si traduca molto velocemente in
una crescita più sostenuta dei servizi mobili di trasmissione dati
nell’UE.”
“Il voto di oggi segna la fine delle tariffe esagerate del roaming
in Europa” ha affermato la commissaria dell’UE per le
telecomunicazioni, Viviane Reding. “Grazie al forte sostegno del
Parlamento europeo e del Consiglio le nuove norme sul roaming sono state
approvate in un tempo record di soli 7 mesi, appena in tempo per le vacanze
estive. I cittadini europei potranno così vedere gli effetti del mercato
unico senza frontiere sulle loro bollette telefoniche”
“In periodi di crisi economica, rafforzare il potere di acquisto dei
consumatori rappresenta un forte strumento per una rapida ripresa”, ha
dichiarato Meglena Kuneva, commissaria dell’UE responsabile per la tutela
dei consumatori. “È per questo motivo che il voto odierno
rafforzerà i consumatori e stimolerà ulteriormente la ripresa della
telefonia mobile in Europa.”
Le nuove regole dell’UE sul roaming approvate oggi dal Parlamento
avranno i seguenti effetti:fisseranno il prezzo massimo che i consumatori dovranno pagare
per spedire un SMS all’estero a 0,11 euro (IVA esclusa), rispetto a
un prezzo medio attuale di 0,28 euro (con punte di circa 0,35 euro per SMS in
roaming nei Paesi Bassi e in Portogallo);
ridurranno sostanzialmente le tariffe sul roaming di dati, (il costo
della navigazione sul web o del download di film con un cellulare
all’estero) introducendo un prezzo all’ingrosso massimo di 1 euro
per megabyte scaricato, rispetto a un prezzo medio all’ingrosso di
1,68 euro per megabyte, con picchi in Irlanda (6,82 euro), Grecia (5,30 euro) e
Estonia (5,10 euro). Il prezzo massimo all’ingrosso scenderà a 0,80
euro nel 2010 e a 0,50 euro nel 2011;
proteggeranno i consumatori dalle “bollette astronomiche”
consentendo ai clienti di scegliere un meccanismo di blocco quando la
bolletta raggiunge 50 euro, o un’altra soglia più elevata a
scelta del consumatore. Entro marzo 2010 gli operatori dovranno porre in essere
dette misure di trasparenza. Di recente un cliente tedesco che aveva scaricato
un programma televisivo in roaming mentre era in Francia ha dovuto pagare una
bolletta di 46 000 euro;
ridurranno ulteriormente i prezzi massimi per le chiamate in roaming.
Attualmente a 0,46 euro per chiamata fatta e 0,22 euro per chiamata ricevuta
all’estero, a partire dal 1° luglio 2009 i massimali diminuiranno
a 0,43 per chiamate fatte e a 0,19 per chiamate ricevute all’estero,
a 0,39 euro e a 0,15 euro dal 1° luglio 2010 e a 0,35 e a 0,11
entro il 1° luglio 2011 (tutti i prezzi sono al minuto, IVA
esclusa); 
introdurranno il principio di fatturazione al secondo dopo i primi 30
secondi per chiamate fatte in roaming e dal primo secondo per le chiamate
ricevute all’estero. Attualmente i consumatori pagano circa il 20% in
più dell’effettivo tempo di chiamata fatta o ricevuta.In
seguito al voto odierno del Parlamento il nuovo regolamento dell’UE sul
roaming diverrà una norma direttamente applicabile da tutti i 27 Stati
membri a partire dal 1° luglio 2009. 
Le nuove norme sul roaming, che si aggiungono a un primo regolamento
dell’UE sui servizi di roaming vocale adottato nel 2007 (IP/07/870)
si applicheranno fino all’estate 2012. Il Parlamento europeo ha chiesto
alla Commissione di relazionare sul funzionamento delle nuove regole entro
l’estate del 2010. Allora la Commissione potrebbe proporre altre norme, se
necessario, entro la fine di giugno 2011. “Lo sviluppo del mercato del
roaming sarà esaminato attentamente dall’UE durante i prossimi 3
anni”, ha affermato la commissaria Reding. “Spero molto che
il settore della telefonia mobile recepisca questo messaggio. Spetta ora agli
operatori della telefonia mobile dimostrare che nel mercato del roaming può
esserci una sana competizione. La prova migliore potrebbe essere data dalla
comparsa in brevissimo tempo sul mercato di pacchetti interessanti per i servizi
di roaming vocale e la trasmissione dati in roaming” 
Contesto:Dall’insediamento dell’attuale Commissione europea l’uso
della telefonia mobile nell’UE è aumentato dall’84,6% al 119%
della popolazione (IP/09/473).
Il mercato europeo
delle telecomunicazioni conta 500 milioni di potenziali utilizzatori della
telefonia fissa e mobile, internet a banda larga e servizi mobili di
trasmissione dati. Per risolvere i problemi strutturali della concorrenza e
della conformità normativa in questo mercato e per stimolare nuovi
investimenti si prevede che il Parlamento europeo, nella seduta plenaria di
maggio, voterà una grande riforma delle norme in materia di
telecomunicazioni nell’EU avviata dalla Commissione nel novembre 2007 (IP/07/1677,
MEMO/07/458,
IP/08/1661).
Le nuove norme prevedono l’istituzione, entro gennaio 2010, di un
Regolatore europeo per le telecomunicazioni, chiamato “BEREC”
(l’Organismo dei regolatori europei delle comunicazioni elettroniche).
Il sito web dell’UE sul roaming offre una panoramica sulle
tariffe di roaming vigenti per paese dell’UE: 
http://ec.europa.eu/information_society/activities/roaming/index_en.htmAnnex:
The new EU Roaming Rules in detail
1) SMS roaming
a) The situation today
Retail average SMS prices
[ Tabelle disponibili in PDF o Word PROCESSED ]b) The new
EU rules on SMS roaming:
Maximum retail price allowed per SMS sent while roaming abroad
in the EU (excluding VAT)1 July 20091 July 20101 July 2011€0.11€0.11€0.112) Data roaming
a) The situation today
Average wholesale price per data MB
[ Tabelle disponibili in PDF o Word PROCESSED ]
Average off-net retail price per MB
[ Tabelle disponibili in PDF o Word PROCESSED ]
b) The new EU rules on data roaming (2009)
Wholesale cap per megabyte of data transmitted while
roaming abroad,1 July 20091 July 20101 July 2011€1.00€0.80€0.503) Voice roaming
a) The situation before the first EU roaming rules 
Average price roaming voice calls for calls made (April
– September 2007)
[ Tabelle disponibili in PDF o Word PROCESSED ]
Average price roaming voice calls for calls received (April
– September 2007)
[ Tabelle disponibili in PDF o Word PROCESSED ]
b) The situation under the EU roaming rules 2007
Retail cap for mobile roaming charges ("Eurotariff"),
excluding VAT(last column now superseded by new EU roaming
rules 200930 August 200730 August 200830 August 2009Eurotariff for calls made from abroad€0.49€0.46€0.43Eurotariff for calls received whilst abroad€0.24€0.22€0.19c) The new EU roaming rules on voice roaming (2009)
Retail cap for mobile roaming charges ("Eurotariff"),
excluding VAT(first column advances entry into force of
caps foreseen by EU roaming rules 2007)1 July 20091 July 20101 July 2011Eurotariff for calls made from abroad€0.43€0.39€0.35Eurotariff for calls received whilst abroad€0.19€0.15€0.114) The need for the principle of per second billing 
(now to be introduced by the new EU roaming rules 2009)
Surcharge as a result of billed minutes for calls made and received for all
consumers 
[ Tabelle disponibili in PDF o Word PROCESSED ]
IP/09/625
Bruxelles, 23 aprile 2009L’UE rinsalda i legami con i paesi
vicini e continua a sostenerne le riformeLe relazioni annuali della Commissione europea
valutano i progressi concreti in materia di riforme registrati nel 2008 dai
paesi oggetto della politica europea di vicinato (PEV) e individuano i settori
che richiedono ulteriore impegno. In un documento politico sull’attuazione
della PEV presentato oggi, la Commissione riepiloga gli sviluppi nei 12 paesi
PEV, evidenzia le ripercussioni della crisi finanziaria su di essi e propone
vari modi in cui l’UE potrebbe contribuire al loro processo di ripresa.
Nonostante il difficile contesto del 2008, caratterizzato da sfide politiche ed
economiche e da un rallentamento globale delle riforme, specialmente in materia
di governance, i paesi partner hanno registrato numerosi progressi in settori
chiave della cooperazione come l'intensificazione dei contatti politici, degli
scambi commerciali e della cooperazione in materia di ricerca e innovazione o
l'aumento della mobilità dei giovani. Hanno contribuito al notevole
rafforzamento dei legami anche due nuovi quadri regionali, che completano le
relazioni bilaterali differenziate: l’Unione per il Mediterraneo e il
Partenariato orientale. Il documento politico è accompagnato da relazioni
individuali sui paesi con un piano d’azione
PEV[1] e da una
relazione settoriale.
“Il 2008 ha dimostrato chiaramente l’importanza strategica della
politica europea di vicinato. La crisi economica e finanziaria, i violenti
conflitti nel nostro vicinato e l'instabilità politica si ripercuotono
sulla sicurezza e sulla prosperità dei cittadini dell'Unione. È
pertanto fondamentale che l'UE continui a fornire un sostegno tangibile, mirato
e credibile ai nostri vicini con vantaggi reciproci in termini di sicurezza e di
prosperità”, ha dichiarato il commissario per le relazioni esterne e
la politica europea di vicinato Benita Ferrero-Waldner. 
Nonostante un contesto globalmente difficile (crisi economica e finanziaria
mondiale, conflitto dell’agosto 2008 tra Russia e Georgia, intervento di
Israele a Gaza nel dicembre 2008/gennaio 2009), le relazioni dell’UE con i
suoi vicini si sono ulteriormente intensificate nel 2008. I partner
dell’Europa hanno portato avanti la riforma delle loro economie e hanno
creato maggiori opportunità per le loro società attraverso la
modernizzazione.
Benita Ferrero-Waldner ha aggiunto: “Nonostante il difficile contesto
internazionale del 2008, la PEV ha continuato a dare frutti ed è stata
ulteriormente approfondita da due nuove iniziative: l’Unione per il
Mediterraneo e il Partenariato orientale. I nostri partner hanno registrato
numerosi progressi in settori chiave come il commercio, la fiscalità e il
miglioramento del contesto imprenditoriale, ma devono fare molto di più,
specie per quanto riguarda le riforme politiche, il buon governo e i diritti
umani. La PEV rimarrà pertanto lo strumento dell'Unione per promuovere la
riforme nei paesi limitrofi.”
Rafforzamento della cooperazione politicaArmenia, Azerbaigian, Georgia, Moldova e
Ucraina si sono allineati con la maggior parte delle dichiarazioni della
politica estera e di sicurezza comune per le quali era stato chiesto il loro
appoggio, esprimendosi all'unisono con l’UE sulla scena
internazionale.
La Commissione europea ha copresieduto una conferenza dei donatori per i
palestinesi (con un impegno di 440 milioni di euro nel 2008) e sostiene
la stabilizzazione politica e la riconciliazione nazionale (riforma elettorale)
in Libano.
L’UE ha svolto un ruolo chiave per la cessazione delle ostilità
in Georgia durante il conflitto armato con la Russia, ha sostenuto
l'integrità territoriale della Georgia, ha inviato rapidamente osservatori
in loco, ha fornito aiuti umanitari immediati agli sfollati interni e ha
appoggiato i colloqui di Ginevra per la risoluzione del conflitto. La CE ha
copresieduto una conferenza internazionale dei donatori per la Georgia e si
è impegnata a erogare fino a 500 milioni di euro per il periodo
2008-2010.Rilancio dell'integrazione economica e degli scambi
commercialiL’Ucraina ha aderito all’Organizzazione mondiale del
commercio e sta negoziando con l’UE un accordo di libero scambio
approfondito e globale nell’ambito del nuovo accordo di associazione (il
primo di questo tipo con uno dei vicini orientali).
Sono stati ultimati studi sulla possibilità di concludere in futuro
accordi di libero scambio globali e approfonditi con la Georgia e
l’Armenia.
Si sono conclusi i negoziati commerciali sui prodotti dell’agricoltura
e della pesca con Egitto e Israele, mentre sono ancora in corso quelli
con Marocco e Tunisia. Sono iniziati i negoziati sulla
liberalizzazione dei servizi e dello stabilimento con Egitto,
Marocco e Tunisia.
L’UE è il principale partner commerciale dei paesi PEV. Nel 2008,
le esportazioni nell’UE hanno registrato un aumento a due cifre nel caso
di Egitto, Giordania, Libano e
Ucraina.Facilitazione del visto e lotta contro
l’immigrazione clandestinaGli accordi di facilitazione del visto e di riammissione con Ucraina
e Moldova sono entrati in vigore il 1° gennaio 2008.
Nell’ottobre 2008 è stato aperto un dialogo con
l’Ucraina in materia di visti onde instaurare, a lungo termine, un
regime di esenzione.   Si è inoltre intensificato il dialogo con la
Georgia al fine di concludere accordi di facilitazione del visto e di
riammissione e di varare un partenariato per la mobilità onde agevolare la
migrazione legale combattendo al tempo stesso la migrazione clandestina. Questo
partenariato per la mobilità è stato avviato con la Moldova a
metà del 2008.
Sono stati approfonditi il dialogo politico e la cooperazione in materia di
sicurezza con il Marocco per combattere l’immigrazione clandestina.Sebbene la Tunisia abbia potenziato attrezzature e infrastrutture per
rafforzare i controlli alle frontiere e adottato i nuovi passaporti biometrici,
l'immigrazione clandestina di origine tunisina è notevolmente aumentata nel
2008.Cooperazione in materia di giustiziaLe condizioni per la formazione dei giudici e dei pubblici ministeri
palestinesi sono migliorate con la creazione dell’Istituto di
formazione giudiziaria palestinese, finanziato dalla CE. In Libano si sta
preparando una formazione specifica per giudici, avvocati e cancellieri. 
La Commissione ha fornito veicoli alla polizia civile palestinese,
aumentandone considerevolmente l’efficienza. 
La Georgia ha compiuto notevoli progressi per quanto riguarda la
lotta alla corruzione, il miglioramento delle condizioni di detenzione e la
lotta contro la tortura e i maltrattamenti.
La nuova legislazione dell’Armenia sui rifugiati e
sull’asilo punta all‘allineamento con gli standard europei e
internazionali.La cooperazione in materia di energia è
entrata in una nuova faseSi sono aperti i negoziati per l'adesione di Moldova e Ucraina
al trattato che istituisce la Comunità dell’energia, che comprende
impegni per la graduale convergenza con le norme del mercato interno
dell’energia dell’UE. 
I finanziamenti dell’UE sono di fondamentale importanza per la
sicurezza nucleare dell’Ucraina, perché consentono di
potenziare i reattori di tipo sovietico. La CE continua a sostenere
finanziariamente l’Armenia per garantire standard minimi di
sicurezza nella centrale nucleare di Medzamor.
L’UE ha firmato un memorandum d’intesa sulla cooperazione
energetica con l’Egitto, un importante produttore di energia.
L’Azerbaigian è un partner strategico dell’UE in quanto
produttore e paese di transito delle risorse di petrolio e di gas del
Caspio.
Israele, l’Autorità palestinese e la Commissione
europea hanno rilanciato la cooperazione trilaterale “Solar for
Peace” in materia di energia, mentre l’Autorità palestinese ha
progettato una centrale solare a Gerico. 
Il vertice dell’Unione per il Mediterraneo tenutosi il 13 luglio 2008
ha approvato il Piano solare mediterraneo come iniziativa prioritaria
dell’Unione per il Mediterraneo. Processo di
Barcellona.Potenziamento dei collegamenti di trasportoL’accordo sul trasporto aereo con il Marocco in vigore dal 2007
ha comportato un incremento del traffico del 17%, con la creazione di 52 nuovi
collegamenti e l’ingresso sul mercato di 12 nuove compagnie aeree.
L’accordo fa scendere i prezzi e offre una scelta più ampia ai
turisti, contribuendo allo sviluppo dell’industria turistica e
dell’occupazione. Negoziati per un accordo analogo sono in corso con
l'Ucraina e in programma con la Georgia. 
Sono stati firmati accordi orizzontali in materia di trasporto aereo con
Armenia, Israele e Giordania e sono stati avviati
negoziati per accordi euromediterranei nel settore dell'aviazione con Israele e
Giordania.
Nel Caucaso meridionale è iniziato il ripristino della linea
ferroviaria Yerevan-Tbilisi (Armenia-Georgia).
I contributi finanziati del Fondo investimenti per la politica di vicinato
sostengono progetti come una tramvia a Rabat e la costruzione di strade rurali
in Marocco, la modernizzazione dell’aeroporto di Chisinau e il
rifacimento delle strade in Moldova.Inoltre ...la CE sostiene finanziariamente le ONG e le autorità locali in
Egitto, in Georgia, in Giordania, nei
Territori palestinesi occupati, in Tunisia e in
Ucraina.
Il contributo finanziario alla riforma dell’istruzione in
Marocco mira a ridurre l’analfabetismo (raggiungendo il 38% della
popolazione, per la maggior parte donne). 
La situazione delle donne e la tutela dei loro diritti sono ulteriormente
migliorate in Giordania, in Tunisia e in Egitto. 
Il sostegno dell’UE ha permesso di instaurare l’assicurazione
sanitaria obbligatoria in Marocco ed è un fattore chiave per la
riforma del settore sanitario in Moldova.
Il miglioramento della distribuzione idrica in Giordania finanziato
dall'UE mira a soddisfare il fabbisogno dei profughi iracheni nella regione di
Zarqa.
Nel 2008 si è mobilitato il meccanismo comunitario di protezione civile
per sostenere la Georgia dopo il conflitto con la Russia e aiutare
l’Ucraina e il Marocco a far fronte alle tragiche
inondazioni. 
Israele (come membro associato), l’Egitto, la
Giordania e il Marocco, in particolare, hanno partecipato con
successo ai primi inviti a presentare proposte nell'ambito del Settimo programma
quadro di ricerca.
Si è registrato un notevole aumento del numero di giovani dei paesi PEV
che partecipano ad azioni di volontariato nell’ambito del programma
dell’UE “Gioventù in azione” (+87,5%) e degli scambi di
giovani e giovani lavoratori (+23%).Prendendo spunto dal processo
di Barcellona, l’Unione per il Mediterraneo ha infuso rinnovato
vigore alle relazioni dell'Europa con i suoi vicini meridionali.  La Commissione
europea ha proposto altresì un ambizioso Partenariato orientale con
Armenia, Azerbaigian, Bielorussia, Georgia, Moldova e Ucraina, che prevede
un’agenda vasta e ambiziosa per rinsaldare i legami dell'UE con questi
paesi.
Nel 2008 è aumentata anche l’assistenza dell’UE ai partner
PEV: sono stati impegnati 1,71 miliardi di euro, contro 1,67 nel 2007.
Documenti disponibili:
La Comunicazione della Commissione al Parlamento europeo e al Consiglio
sull’attuazione della politica europea di vicinato nel 2008
(Bruxelles, 23 aprile 2009), le relazioni individuali per Armenia,
Azerbaigian, Egitto, Georgia, Israele,
Giordania, Libano, Marocco, Moldova, Territori palestinesi occupati,
Tunisia e Ucraina e la Relazione settoriale sono disponibili
al seguente indirizzo: http://ec.europa.eu/world/enp/documents_en.htm
Note sintetiche sulla situazione di ciascun paese sono disponibili al
seguente indirizzo:Armenia 	MEMO/09/182Azerbaigian
	MEMO/09/183Egitto
		MEMO/09/179Georgia
	MEMO/09/184Israele
	MEMO/09/185Giordania
	MEMO/09/186Libano
	MEMO/09/187Marocco
	MEMO/09/188Moldova
	MEMO/09/180Territori
palestinesi occupati MEMO/09/181Tunisia
	MEMO/09/178Ucraina
	MEMO/09/189
Per ulteriori informazioni sulla PEV: http://ec.europa.eu/world/enp/index_en.htm
[1] Armenia, Azerbaigian,
Egitto, Georgia, Israele, Giordania, Libano, Marocco, Moldova, Territori
palestinesi occupati, Tunisia e Ucraina.
IP/09/666
Bruxelles, 29 aprile 2009Servizi finanziari: la Commissione propone
misure più efficaci di protezione degli investitori per i prodotti di
investimento al dettaglio preassemblatiLa Commissione europea si è impegnata a
migliorare significativamente le misure di protezione degli investitori per i
principali prodotti di investimento acquistati dagli investitori al dettaglio.
Le incoerenze delle norme vigenti possono infatti recare pregiudizio agli
investitori e causare distorsioni della concorrenza sul mercato degli
investimenti al dettaglio. Secondo la Commissione, che espone le sue conclusioni
nella comunicazione relativa ai prodotti di investimento al dettaglio
preassemblati, occorre migliorare e rendere più coerenti le prescrizioni in
materia di informazione dei prodotti e le norme concernenti le pratiche di
vendita. La comunicazione contiene proposte per un nuovo approccio legislativo
orizzontale che si ispira alle migliori prescrizioni esistenti e le applica a
tutti i prodotti pertinenti. La Commissione avvierà ora i lavori sulle
proposte legislative dettagliate necessarie per questo nuovo approccio e
fornirà un’indicazione sui lavori entro la fine del
2009.
Il Commissario responsabile del mercato interno e dei servizi, Charlie
McCreevy, ha dichiarato: “La crisi finanziaria ha evidenziato ancora
una volta quanto è importante che gli investitori al dettaglio siano in
grado di prendere decisioni di investimento con cognizione di causa. È
essenziale che gli investitori ricevano informazioni affidabili e comprensibili
sugli investimenti che effettuano e che coloro che vendono tali prodotti
trattino sempre correttamente gli investitori e pongano in primo piano le
esigenze di questi ultimi. L’ambizioso programma di lavoro che abbiamo
annunciato oggi è finalizzato a farci progredire verso questo obiettivo in
quanto garantirà che le informazioni sui prodotti di investimento al
dettaglio preassemblati e le vendite di tali prodotti siano regolamentate da
norme rigorose e coerenti.”
Le proposte riguardano le informazioni su tutti i prodotti di investimento al
dettaglio preassemblati e le pratiche di vendita di tali prodotti, quali fondi
di investimento, investimenti assicurativi e i vari tipi di prodotti
strutturati. Questi prodotti dominano il mercato degli investimenti al
dettaglio, soddisfano esigenze simili degli investitori e sollevano questioni
comparabili e importanti in materia di protezione degli investitori.
La comunicazione non contiene nella fase attuale proposte legislative
dettagliate, ma stabilisce i principi fondamentali di un approccio orizzontale
all’informativa e alle pratiche di vendita e invita la Commissione a
presentare proposte legislative che consentano di raggiungere questi
risultati.
ContestoIl mercato dei prodotti di investimento al dettaglio preassemblati è
molto ampio: secondo le stime, alla fine del 2008 il suo valore era di 8
trilioni di EUR.
Questi prodotti possono offrire benefici notevoli agli investitori al
dettaglio. Spesso, tuttavia, sono complessi e difficilmente comprensibili, in
particolare per quanto riguarda i rischi e i costi connessi.
Queste proposte fanno parte del programma di riforma esposto dalla
Commissione nella comunicazione al Consiglio europeo di primavera (IP/09/351)
per far rinascere la fiducia e responsabilizzare i mercati finanziari.
La Commissione ha collaborato con il comitato delle autorità europee di
regolamentazione dei valori mobiliari (CESR) su proposte relative a un documento
di informazione sugli OICVM[1]
più incentrato sull’investitore, “Informazioni essenziali per
gli investitori” (Key Investor Information), che costituisce un
buon riferimento per altri prodotti di investimento al dettaglio
preassemblati.
Le norme sulla vendita dei prodotti, sia essa effettuata da un intermediario
o da un fornitore, coprono settori quali i conflitti di interesse, gli incentivi
e l’adeguatezza e l’appropriatezza della vendita. La Commissione
ritiene che le disposizioni pertinenti della direttiva relativa ai mercati degli
strumenti finanziari (MiFID) costituiscano un buon riferimento per la vendita di
tutti i prodotti di investimento al dettaglio preassemblati.Per
maggiori informazioni consultare il sito:
http://ec.europa.eu/internal_market/finservices-retail/investment_products_en.htmMEMO/09/210[1] Organismi di
investimento collettivo in valori mobiliari.
IP/09/673
Bruxelles, 29 aprile 2009La Commissione stabilisce nuovi orientamenti
sulla struttura e il livello delle remunerazioni degli
amministratoriLa Commissione europea ha adottato una
raccomandazione sul regime per la remunerazione degli amministratori delle
società quotate che integra le raccomandazioni 2004/913/CE e 2005/162/CE.
Un’adeguata politica retributiva dovrebbe garantire la ricompensa per i
risultati ottenuti e incentivare gli amministratori a operare
nell’interesse della sostenibilità di medio e lungo termine della
società. La vigente raccomandazione sulla remunerazione degli
amministratori è basata sull’idea di ricompensare i risultati
ottenuti rendendo pubblica la politica retributiva. La nuova raccomandazione
fornirà ulteriori orientamenti su come conseguire tale obiettivo attraverso
la definizione delle migliori pratiche per l’elaborazione di
un’adeguata politica retributiva. A tal fine essa si sofferma su taluni
aspetti della struttura della remunerazione degli amministratori e sulle
modalità di determinazione della stessa, anche per quanto riguarda la
supervisione da parte degli azionisti. La Commissione ha inoltre adottato una
raccomandazione sulle politiche retributive nel settore dei servizi finanziari
(cfr. IP/09/674).
Charlie McCreevy, Commissario per il mercato interno e i servizi, ha
dichiarato: “Troppo spesso i sistemi di incentivazione destinati agli
amministratori delle società quotate che svolgono incarichi esecutivi hanno
dato luogo ad interventi di gestione di scarso respiro, portando in alcuni casi
addirittura a ricompensare prestazioni inadeguate. Le regole attuali
dell’UE devono essere integrate da ulteriori orientamenti su alcuni
aspetti fondamentali della struttura della remunerazione degli amministratori.
È stato inoltre consolidato il processo di determinazione della
remunerazione degli amministratori, anche per quanto riguarda la supervisione da
parte degli azionisti. Il principio che si intende affermare è chiaro: la
remunerazione degli amministratori deve essere chiaramente collegata ai
risultati e non ricompensare prestazioni inadeguate.”
Riguardo alla struttura della remunerazione degli amministratori, la
raccomandazione esorta gli Stati membri:a fissare un limite (massimo due anni della componente fissa della
remunerazione) per le liquidazioni erogate in caso di licenziamento
(“liquidazioni d’oro”) e a vietare l’erogazione della
liquidazione in caso di risultati negativi;
ad esigere un equilibrio tra componente fissa e variabile della
remunerazione e a collegare la componente variabile a criteri di efficienza
predeterminati e misurabili per rafforzare la correlazione tra risultati e
remunerazione; 
a promuovere la sostenibilità a lungo termine della società grazie
a un corretto equilibrio tra i criteri di efficienza a breve e lungo termine cui
è subordinata la remunerazione degli amministratori, al pagamento
dilazionato della retribuzione variabile, alla fissazione di un periodo di
maturazione minimo per l’esercizio di stock option e azioni (almeno tre
anni) e alla conservazione di una parte delle azioni fino al termine del
rapporto di lavoro; 
ad autorizzare le società ad esigere la restituzione delle componenti
variabili della remunerazione erogate sulla base di dati verificatisi
manifestamente infondati (“recupero”). Riguardo al
processo di determinazione della remunerazione degli amministratori, la
raccomandazione esorta gli Stati membri:ad estendere alcuni obblighi di informazione previsti dall’attuale
raccomandazione al fine di migliorare il controllo degli azionisti sulle
politiche di remunerazione;
a garantire che gli azionisti, e segnatamente gli investitori istituzionali,
partecipino ove opportuno alle assemblee generali ed esercitino correttamente il
loro diritto di voto sulla remunerazione degli amministratori;
a disporre che agli amministratori che non esercitano incarichi esecutivi
non siano conferite stock option come parte della remunerazione, per evitare
conflitti di interesse;
a consolidare il ruolo e l’operato del comitato remunerazione mediante
nuovi principi riguardanti i) la composizione del comitato, ii) l’obbligo,
per i suoi membri, di presenziare all’assemblea generale in cui viene
discussa la politica retributiva per fornire le pertinenti spiegazioni agli
azionisti, iii) misure intese a prevenire conflitti di interesse per i
consulenti in materia di remunerazioni. La raccomandazione prende
atto degli sforzi profusi da vari Stati membri nel contesto della crisi
finanziaria e intende incoraggiare un ulteriore progresso grazie
all’identificazione delle pratiche più consone a garantire una
maggiore convergenza a livello dell’UE. La Commissione seguirà da
vicino l’applicazione della raccomandazione e renderà note le sue
conclusioni al riguardo pubblicando tabelle di valutazione. 
Trascorso un anno, essa esaminerà entrambe le raccomandazioni alla luce
dell’esperienza maturata e delle risultanze del monitoraggio e
presenterà una relazione di valutazione sull’applicazione delle
raccomandazioni da parte degli Stati membri.
Il testo completo della raccomandazione è disponibile
all’indirizzo seguente:
http://ec.europa.eu/internal_market/company/directors-remun/index_en.htm
MEMO/09/213
IP/09/718
Bruxelles, 7 maggio 2009Il vertice europeo sull’occupazione
decide i modi per affrontare l’aumento della disoccupazioneL’UE ha tenuto oggi un vertice speciale a
Praga dedicato all’impatto della crisi economica sull’occupazione in
Europa. Le presidenze della “troika” (il governo ceco, quello
svedese e quello spagnolo) si sono aggiunte alla Commissione europea, ai datori
di lavoro e ai sindacati per raccogliere le idee migliori su come mantenere i
livelli occupazionali ed eventualmente restituire ai disoccupati un posto di
lavoro. Il vertice ha individuato 10 iniziative di lotta alla disoccupazione e
tese a creare nuovi posti di lavoro. La Commissione nel formulare le sue
proposte al Consiglio europeo del 18-19 giugno, terrà conto di quanto
discusso nel corso del vertice.
“Il vertice odierno sull’occupazione è un passo importante
verso iniziative di maggior respiro e meglio coordinate a favore
dell’occupazione” ha affermato il presidente Barroso. “Non
possiamo impedire che questa crisi sia causa di disoccupazione. Ma agire ora
può ridurre le perdite occupazionali e aiutare milioni di persone a trovare
i posti di lavoro nuovi e migliori. Agire ora significa anche aprire la strada a
un recupero sostenibile. L’iniziativa europea sull’occupazione non
comincia e non si arresta con il vertice odierno. Ma, con esso, diciamo ai
cittadini che la loro occupazione è l’obiettivo numero 1
dell’Europa. Invito tutti gli Stati membri a impegnarsi insieme per dare
seguito rapido e concreto alle azioni a favore
dell’occupazione.”
“La nostra priorità, nella crisi, sono le persone –
mantenerne cioè il posto di lavoro o restituirlo loro il più
rapidamente possibile. Dobbiamo usare tutti gli strumenti a nostra disposizione
per limitare l’impatto della crisi sull’economia reale e in
particolare sulla gente e le sue condizioni di vita” ha affermato
Vladimír Špidla, commissario europeo all’occupazione.
“Il vertice è stato un passo importante sul percorso per stabilire
il modo migliore di affrontare la disoccupazione e creare nuovi posti di lavoro.
La nostra strategia si deve fondare su un rigoroso dialogo sociale, sulla
cooperazione e sulla creazione di sinergie tra politiche sociali ed economiche.
Non esistono compromessi tra valori sociali fondamentali e un mercato interno
basato sulla concorrenza.”
Dal vertice è scaturito un ampio consenso sulla rotta da seguire. I
principali messaggi in esso convenuti sottolineano che le azioni future a favore
dell’occupazione si ispireranno a principi ben definiti e mireranno a
mantenere l’occupazione e a creare posti di lavoro, a facilitare
l’accesso all’occupazione soprattutto da parte dei giovani, a
migliorare le abilità già acquisite, a soddisfare le esigenze del
mercato del lavoro e a promuovere la mobilità. 
Vengono suggerite 10 azioni concrete, a breve e a lungo termine, da
realizzarsi a livello nazionale ed europeo insieme alle parti sociali:1. Aiutare il maggior numero di persone possibile a mantenere il proprio
posto di lavoro, con aggiustamenti temporanei dell’orario di lavoro
combinati ad azioni di riqualificazione finanziate pubblicamente (anche dal
Fondo sociale europeo).
2. Incoraggiare l’imprenditorialità e la creazione di posti di
lavoro, diminuendo ad esempio i costi extrasalariali della manodopera con misure
di “flessicurezza”.
3. Migliorare l’efficienza delle agenzie nazionali di collocamento
grazie ad attività più intense di consulenza, formazione e ricerca del
lavoro nelle prime settimane di disoccupazione, soprattutto a favore dei giovani
disoccupati.
4. Aumentare significativamente il numero degli apprendistati e dei tirocini
di alta qualità entro la fine del 2009.
5. Promuovere mercati del lavoro più integrati che, grazie a incentivi,
a politiche efficaci di intervento sul mercato del lavoro e
all’aggiornamento dei regimi di assistenza sociale, possano tener conto
dei gruppi svantaggiati come i disabili, i lavoratori scarsamente qualificati e
i migranti.
6. Adeguare le abilità a tutti i livelli attraverso l’educazione
permanente in modo che chi termina un ciclo di studi disponga di strumenti per
trovare un lavoro,
7. Usare la mobilità della mano d’opera perché la domanda e
l’offerta di lavoro si possano incontrare con risultati migliori.
8. Individuare opportunità di lavoro, abilità ritenute necessarie
a svolgerle e migliorarne la prevedibilità per meglio progettare
l’offerta di formazione professionale.
9. Assistere giovani e disoccupati nell’avvio di imprese proprie
offrendo formazione specializzate, capitali e abbassando o eliminando
l’onere fiscale per avviare un’impresa.
10. Prevedere e dirigere la ristrutturazione attraverso
l’apprendimento e lo scambio reciproci di pratiche
esemplari.Il vertice ha anche discusso il modo in cui combinare
efficacemente azioni a livello europeo e nazionale e l’uso migliore di
strumenti e risorse europee come il Fondo sociale europeo e il Fondo europeo di
adeguamento alla globalizzazione. Entrambi i fondi sono stati recentemente
rivisti per massimizzare la loro efficacia in questi tempi di crisi.
In preparazione al vertice, la Commissione europea ha organizzato vari
seminari con le presidenze dell’UE attuali e future (Madrid -15 aprile;
Stoccolma - 20 aprile; Praga - 27 aprile). il 5 maggio, il Parlamento europeo a
Bruxelles ha organizzato inoltre un dibattito speciale. Il processo di
consultazione ha fatto emergere le opinioni di un vasto fronte di parti
interessate, parti sociali a tutti i livelli, rappresentanti di varie
istituzioni europee, Stati membri, servizi pubblici di collocamento, circoli
accademici e società civile. 
Per ulteriori informazioni 
Principali messaggi del Vertice sull’occupazione
http://ec.europa.eu/social/main.jsp?catId=88&amp;langId=en&amp;eventsId=173&amp;furtherEvents=yesConsolidated
report from the preparatory workshops
http://ec.europa.eu/social/BlobServlet?docId=2623&amp;langId=en
MEMO/09/223
sul Vertice per l’occupazione 
Sito Web sulla crisi del presidente Barroso:
http://ec.europa.eu/commission_barroso/president/focus/credit_crunch/index_en.htm
Sito Web del commissario Spidla/DG Occupazione sull’impatto sociale
della crisi:
http://ec.europa.eu/social/main.jsp?langId=en&amp;catId=736
Infoclip:
I-061271
Economic Downturn: Employment: 
IP/09/703:
Road to recovery: Cohesion Policy will help Europe to get out of the crisis, say
Commissioners Hübner and Špidla: 
MEMO/09/221:
Revision of the European Globalisation Adjustment Fund (EGF):
IP/09/723
Bruxelles, 8 maggio 2009Politica di coesione a livello mondiale: il
discorso di Danuta Hübner alla prima conferenza ad alto livello sulla
governance regionale in un contesto globaleL'11 maggio il commissario per la politica
regionale, Danuta Hübner, sarà l'oratore principale della conferenza
che ha luogo a Bruxelles sulla "Governance regionale in un contesto globale".
Prima manifestazione di questo genere, la conferenza riunirà 300
partecipanti, tra cui i presidenti di regioni europee e i rappresentanti di vari
paesi, come il Brasile, la Russia, la Cina, il Canada, il Paraguay, il Senegal e
Burkina Faso, nonché di organizzazioni regionali come l'OLAGI
(Organizzazione latinoamericana di governi intermedi) e l'Unione economica e
monetaria dell'Africa occidentale. La manifestazione ha lo scopo di esaminare
l'esperienza della politica di coesione dell'UE e di politiche simili in altre
parti del mondo, visto il crescente interesse per la politica di coesione nel
contesto delle relazioni esterne dell'UE. Un tema chiave sarà
l'organizzazione di sistemi di governance più efficaci per ottimizzare
l'efficacia delle politiche di sviluppo regionale.
Prima della conferenza il commissario Hübner ha dichiarato: "Tutti i
paesi del mondo devono affrontare sfide simili, non ultima la crisi economica
globale, ma anche l'invecchiamento della popolazione, i rischi che comporta il
cambiamento del clima e le preoccupazioni sulla sicurezza dell'energia. Nell'UE
stiamo sviluppando partenariati con paesi al di fuori dell'UE che offrono
benefici a entrambe le parti. Possiamo constatare che molti paesi dimostrano un
crescente interesse per il modello di politica di coesione dell'UE e la sua
capacità di promuovere sviluppo regionale equilibrato e opportunità
equilibrate. Questa conferenza costituisce un'eccezionale occasione per lo
scambio di esperienze e per imparare gli uni dagli altri". 
La conferenza, che dura due giorni, è organizzata dalla Direzione
generale per la politica regionale della Commissione europea in collaborazione
con la Direzione generale per lo sviluppo, il Comitato delle regioni e il FOGAR
(Forum globale delle associazioni regionali). La conferenza esaminerà,
oltre all'esperienza comunitaria nel settore della politica di coesione, diversi
modelli di sviluppo, vari modi di condividere l'esperienza nel campo della
cooperazione transfrontaliera e il ruolo delle regioni europee nella promozione
di partenariati con altre regioni.
Mettere a profitto l'esperienza della politica di coesione europea
Nel suo discorso il commissario Hübner ricorderà i presupposti
fondamentali della politica di coesione, ovvero la promozione della coesione
economica e sociale tramite la diminuzione delle disparità di sviluppo tra
gli Stati membri e le regioni. Questo rimane il ruolo fondamentale della
politica, ma le sfide che le regioni europee devono affrontare sono cambiate nel
tempo. Il commissario spiegherà il modo in cui la politica europea si
è adattata a nuove realtà per reagire in modo più strategico e
efficace.
D. Hübner sottolineerà come le nuove sfide, che sono la
globalizzazione e il cambiamento climatico e demografico, abbiano una dimensione
fortemente "territoriale" che richiede un'azione a livello locale e regionale.
Inoltre, metterà l'accento sui successi della politica di coesione e su
alcune lezioni apprese nel corso dell'attuazione della politica, che possono
essere utili per gli altri paesi.
La conferenza è divisa in tre seminari: il primo, "Risposte regionali
a sfide globali" si concentrerà sul contributo dei vari sistemi di
governance regionale ai programmi di sviluppo, sia all'interno che all'esterno
dell'UE. Il secondo "Il ruolo della cooperazione regionale in un mondo
globalizzato", esplorerà la crescente partecipazione delle regioni
europee allo sviluppo di città e regioni nel resto del mondo ed
esaminerà il modo il cui le reti regionali possono contribuire allo
sviluppo e alla sostenibilità. L'ultima sessione,
intitolata"Disparità regionali nei paesi emergenti", esaminerà
l'ampiezza delle disparità in vari paesi del mondo e valuterà se un
metodo di tipo geografico, come quello della politica di coesione dell'UE, sia
il modo più efficace per risolverle. 
Nota per i redattori
L'UE ha firmato accordi bilaterali con la Cina, la Russia e il Brasile per
rafforzare la politica di cooperazione regionale e firmerà un accordo
simile con l'Ucraina in un prossimo futuro. Gli interessi comuni includono
strumenti per sostenere lo sviluppo regionale basato sull'innovazione, la
classificazione e la definizione delle regioni e la pianificazione del
territorio.
Il Parlamento si è inoltre recentemente accordato sul finanziamento (2
milioni di EUR) di un progetto pilota per promuovere la politica di coesione su
scala globale. 
Maggiori informazioni sulla conferenza sono reperibili sul sito:
http://ec.europa.eu/regional_policy/conferences/globalreggov/index_en.htmMaggiori informazioni su questioni internazionali della politica di coesione
UE sono reperibili sul sito:
http://ec.europa.eu/regional_policy/international/index_en.htm
IP/09/845  Bruxelles, 28 maggio 2009  Vantaggi reali per i cittadini di tutta Europa: le realizzazioni della Commissione nel periodo 2004-2009 La Commissione europea ha presentato oggi un riepilogo delle sue realizzazioni in previsione dell’elezione del Parlamento europeo. La Commissione europea ha fatto in modo che l’Unione europea riunificata funzionasse a vantaggio dei suoi cittadini e ha garantito maggiore stabilità e prosperità in un’Unione con 27 Stati membri. Essa ha risposto con decisione alla crisi economica e finanziaria, ha attuato una strategia integrata per la lotta ai cambiamenti climatici e per un approvvigionamento energetico sicuro e ha cercato di influenzare la globalizzazione affinché diventi inclusiva, sia regolamentata meglio e rispecchi i valori europei.  Il presidente della Commissione europea, José Manuel Barroso, ha dichiarato: Questa Commissione, la prima di un'Unione allargata a 27 Stati membri, si è trovata confrontata ad uno dei periodi più impegnativi che l'Unione europea abbia mai vissuto, in un momento di enormi cambiamenti economici e sociali. Il resoconto del nostro operato dimostra che siamo rimasti saldamente legati a quei valori e a quegli obiettivi di fondo che hanno consentito all'Unione di raggiungere risultati così positivi. Lasceremo un contributo importante al futuro sviluppo del progetto europeo.   Sono particolarmente fiero del modo in cui abbiamo reagito alla crisi economica e finanziaria, del nostro ambizioso programma di lotta al cambiamento climatico e della creazione di una reale politica energetica europea. Stiamo adesso assumendo un ruolo guida nel far sì che la globalizzazione sia improntata ai valori europei e nel promuovere gli interessi dell'Europa a livello mondiale. È giunto il momento per i cittadini europei di esprimere, in occasione delle elezioni del Parlamento europeo, le proprie idee per il futuro. Invito i cittadini europei ad avvalersi di questo loro diritto democratico.” La sintesi delle realizzazioni è contenuta in un documento globale pubblicato oggi e disponibile in tutte le lingue ufficiali dell'UE. Negli ultimi cinque anni, la Commissione Barroso ha acquistato credibilità agli occhi dei cittadini, degli operatori economici, degli Stati membri e del Parlamento europeo. La Commissione si è dimostrata capace di proporre iniziative ambiziose ma realistiche e di garantirne la realizzazione, e lo ha fatto in un periodo di cambiamento istituzionale e di crisi economica. Sono state adottate normative fondamentali che mettono il mercato unico inequivocabilmente al servizio del cittadino, ad esempio potenziando i diritti dei passeggeri nei trasporti, riducendo le tariffe della telefonia mobile o agevolando i pagamenti transfrontalieri. Parallelamente, la Commissione ha semplificato il complesso normativo dell’UE, proponendo di eliminare quasi il 10% della legislazione superflua e di ridurre gli oneri amministrativi a carico delle imprese, in particolare delle PMI. L’importanza attribuita dalla Commissione alla crescita e all’occupazione attraverso la nuova strategia di Lisbona e il patto di stabilità e crescita riveduto ha permesso all’Europa di affrontare meglio l'attuale crisi economica, finanziaria e occupazionale. La Commissione è stata la prima istituzione internazionale a presentare un piano di ripresa credibile e ha coordinato la risposta in materia di attivi deteriorati, ricapitalizzazione, aiuti di Stato e misure di transizione dal salvataggio alla ripresa in settori specifici come quello automobilistico. La Commissione sta guidando la controffensiva nel G-20 e a livello europeo mediante l'attuazione delle raccomandazioni della relazione de Larosière. La Commissione Barroso ha guidato la trasformazione esemplare della strategia europea in materia di energia e cambiamenti climatici. L’ambizioso pacchetto di misure legislative preparato dalla Commissione Barroso ha dimostrato che l’Europa è pronta a svolgere un ruolo guida e continuerà a farlo in previsione del vertice di Copenaghen sui cambiamenti climatici. Il pacchetto garantisce che le misure a breve termine adottate in risposta alla crisi economica siano pienamente compatibili con i nostri obiettivi a più lunga scadenza. La Commissione europea si è adoperata con grande impegno per influire sul contesto globale in evoluzione onde affrontare il problema della povertà, le questioni sanitarie mondiali, il fenomeno della migrazione e le questioni legate alla sicurezza. La Commissione ha dimostrato il proprio peso in occasione delle crisi in Georgia, in Medio Oriente e in Africa. Al tempo stesso, essa ha investito nella stabilità regionale dei paesi vicini e ha promosso partenariati efficaci e ambiziosi con le potenze mondiali per tutelare gli interessi e i valori europei.  Occorre però un ulteriore impegno. Il ciclo di Doha sul commercio non si è ancora concluso. La Commissione ha presentato una serie di proposte per riformare i mercati finanziari, rilanciare l’occupazione e affrontare altre sfide impellenti, proposte che però devono ancora essere approvate dall’UE. In un momento in cui resta alto l’impegno per superare gli effetti della crisi economica, la Commissione dovrà adoperarsi affinché l’Unione esca rafforzata da questa fase. L'attenzione resterà incentrata sulla necessità di ratificare il trattato di Lisbona, che conferirà all'Unione una maggiore capacità di azione.  La Commissione Barroso ha preso l’iniziativa proponendo soluzioni ai problemi attuali: piano di ripresa economica, lotta ai cambiamenti climatici, sicurezza energetica, Fondo di adeguamento alla globalizzazione, strumento alimentare per lo sviluppo di 1 miliardo di euro, Istituto europeo di tecnologia, 5 miliardi di euro stanziati per i progetti energetici e la banda larga per le comunità rurali, patto sulla migrazione. La Commissione ha dimostrato di poter funzionare con una formazione a 27, di poter guidare il dibattito e di poter ottenere risultati. La Commissione ha impugnato le leve del comando per far progredire l’agenda europea e ha costruito il consenso tra tutti i 27 Stati membri in occasione di ciascun Consiglio europeo, anche nei periodi più difficili. Ecco l’eredità di questa Commissione. Contesto La Commissione Barroso è entrata in carica il 22 novembre 2004. Il suo mandato scade il 31 ottobre 2009. Negli ultimi quattro anni e mezzo, la Commissione ha adottato proposte legislative ambiziose. Dall’inizio del 2005 il Parlamento europeo e il Consiglio hanno approvato oltre 470 proposte mediante la procedura di codecisione. Gli uffici dei singoli commissari possono fornire maggiori informazioni su quanto realizzato dalla Commissione nei settori specifici. Una copia del documento che illustra le realizzazioni della Commissione è disponibile al seguente indirizzo:    http://ec.europa.eu/commission_barroso/president/priorities/bilan/index_en.htm
IP/09/ 851  Bruxelles, 29 maggio 2009  Cambiamenti climatici: nel 2007 le emissioni di gas serra calano per il terzo anno consecutivo  Stavros Dimas, commissario europeo responsabile dell'ambiente, ha constatato oggi con soddisfazione che per il terzo anno consecutivo le emissioni di gas a effetto serra dell'UE sono diminuite. L'inventario delle emissioni compilato dall'Agenzia europea dell'ambiente per il 2007, l'ultimo anno per il quale sono disponibili dati completi, indica un calo dell'1,6% delle emissioni nell'UE-15 rispetto al 2006 mentre l'economia è cresciuta del 2,7%. Con tale calo le emissioni nell'UE-15 scendono del 5,0% rispetto al loro livello nell'anno di riferimento (il 1990 nella maggior parte dei casi). Ciò indica che l'UE-15 è sulla buona strada per conseguire l'obiettivo per essa stabilito dal protocollo di Kyoto di ridurre mediamente le emissioni dell'8% nel periodo 2008-2012 rispetto al livello dell'anno di riferimento. Nell'EU-27 le emissioni sono calate dell'1,2% nel corso dell'anno e risultano diminuite del 12,5% rispetto all'anno di riferimento.  Il commissario Dimas ha dichiarato: "Le recenti riduzioni delle emissioni nell'UE-15 ci confermano che saremo in grado di raggiungere l'obiettivo per noi previsto dal protocollo di Kyoto. Il fatto che ancora una volta nel 2007 si registri una notevole riduzione delle emissioni in oltre la metà degli Stati membri dell'UE-15 ci porta a concentrare i nostri sforzi sulla conclusione di un ambizioso accordo globale sul clima per il periodo successivo al 2012 nell'ambito della conferenza di Copenaghen in dicembre. Tale accordo costituirà l'ambito per procedere a riduzioni delle emissioni a livello mondiale in futuro.  Egli ha quindi aggiunto: "Sebbene nel 2007 la riduzione delle emissioni nell'UE-15 fosse in parte dovuta a condizioni atmosferiche favorevoli in alcuni Stati membri, la tendenza al calo negli ultimi tre anni indica che iniziano a dare frutti le politiche e le misure proattive in materia di clima adottate a livello nazionale e dell'UE in seguito a Kyoto. Il pacchetto su clima ed energia approvato il mese scorso garantirà negli anni a venire riduzioni ancora più rilevanti." Tendenza al calo delle emissioni a fronte di una crescita economica  Il calo dell '1,6% nelle emissioni dell' UE-15 tra il 2006 e il 2007 si contrappone ad un incremento del 2,7% del PIL nello stesso periodo. Ciò significa che l'UE è riuscita a scindere ulteriormente le emissioni dalla crescita economica. Le emissioni erano diminuite anche nel corso dei due anni precedenti, dello 0,9% nel 2005 e dello 0,6% nel 2006.  Il principale fattore di riduzione delle emissioni nel 2007 – per 64 milioni di tonnellate di CO 2 equivalente – è stato il calo di emissioni degli utenti domestici, a causa di temperature più miti, delle industrie manifatturiere e del settore siderurgico. Sono invece aumentate le emissioni provocate da refrigerazione e condizionamento d'aria.  Nella maggior parte dei settori è stata registrata una riduzione delle emissioni nel periodo che va dall 'anno di riferimento al 2007. Le emissioni del settore industriale sono calate del 14,1%, quelle del settore dell'energia senza i trasporti del 7,4%, quelle dovute all'uso di solventi e di altri prodotti del 23,7%, quelle dell'agricoltura dell'11,3% e quelle provocate dai rifiuti del 38,9%. Sono invece aumentate del 23,7% le emissioni causate in genere dai trasporti e del 24,7% quelle provocate dai trasporti su strada.   Nell ' UE-27 le emissioni sono scese dell'1,2% nel corso dell'anno. Pertanto sono calate del 12,5% rispetto al livello dell'anno di riferimento, che per alcuni Stati membri non è il 1990, e del 9,3% rispetto ai livelli del 1990. La riduzione rispetto al 2006, pari a 59,4 milioni di tonnellate di CO 2 , equivalente, è in larga misura attribuibile agli stessi motivi indicati per l'UE-15. Gli aumenti di emissioni nell'UE-27 sono stati registrati nei settori dei trasporti, della produzione di cemento e della produzione pubblica di energia elettrica e di calore nonché della refrigerazione e del condizionamento d'aria.  Il protocollo di Kyoto non prevede un obiettivo di riduzione delle emissioni per l'UE‑27 poiché all'epoca gli Stati dell'UE-12 non facevano ancora parte dell'Unione. Tuttavia, tutti gli Stati dell'UE-12 si sono impegnati a titolo individuale nell'ambito del protocollo di Kyoto a ridurre le emissioni del 6% o dell'8% rispetto ai livelli dell'anno di riferimento, con l'eccezione di Cipro e Malta che non hanno alcun obiettivo.  I dati sono stati compilati dall'Agenzia europea dell'ambiente e presentati alla Convenzione quadro delle Nazioni Unite sui cambiamenti climatici (UNFCCC).  Ulteriori informazioni  Agenzia europea per l'ambiente    www.eea.europa.eu  Allegato  Emissioni di gas ad effetto serra espresse in   CO   2      equivalenti (esclusi i serbatoi di carbonio) rispetto agli obiettivi del Protocollo di Kyoto per il periodo 2008-2012              STATO MEMBRO               1990    Protocollo di Kyoto anno di riferimento 1)   2007   Variazione 2006 – 2007   Variazione 2006 – 2007   Variazione 1990 – 2007   Variazione anno di riferimento – 2007    Obiettivi 2008-2012 nel Protocollo di Kyoto e secondo la "ripartizione degli oneri nell'UE"     (in milioni di tonnellate)   (in milioni di tonnellate)   (in milioni di tonnellate)   (in milioni di tonnellate)   (%)   (%)   (%)   (%)         Austria   79,0   79,0   88,0   -3,6   -3,9%   11,3%   11,3%   -13,0%     Belgio   143,2   145,7   131,3   -5,3   -3,9%   -8,3%   -9,9%   -7,5%     Danimarca   69,1   69,3   66,6   -4,4   -6,2%   -3,5%   -3,9%   -21,0%     Finlandia   70,9   71,0   78,3   -1,6   -2,0%   10,6%   10,3%   0,0%     Francia   562,6   563,9   531,1   -10,6   -2,0%   -5,6%   -5,8%   0,0%     Germania   1215,2   1232,4   956,1   -23,9   -2,4%   -21,3%   -22,4%   -21,0%     Grecia   105,6   107,0   131,9   3,8   2,9%   24,9%   23,2%   25,0%     Irlanda   55,4   55,6   69,2   -0,5   -0,7%   25,0%   24,5%   13,0%     Italia   516,3   516,9   552,8   -10,2   -1,8%   7,1%   6,9%   -6,5%     Lussemburgo   13,1   13,2   12,9   -0,39   -2,9%   -1,6%   -1,9%   -28,0%     Paesi Bassi   212,0   213,0   207,5   -1,0   -0,5%   -2,1%   -2,6%   -6,0%     Portogallo   59,3   60,1   81,8   -2,9   -3,4%   38,1%   36,1%   27,0%     Spagna   288,1   289,8   442,3   9,3   2,1%   53,5%   52,6%   15,0%     Svezia   71,9   72,2   65,4   -1,5   -2,2%   -9,1%   -9,3%   4,0%     Regno Unito   771,1   776,3   636,7   -11,2   -1,7%   -17,4%   -18,0%   -12,5%     UE-15   4232,9   4265,5   4052,0   -64,0   -1,6%   -4,3%   -5,0%   -8,0%     Bulgaria   117,7   132,6   75,5   4,2   5,9%   -35,8%   -43,0%   -8,0%     Cipro   5,5   5,5   10,1   0,2   1,6%   85,3%   Non applicabile   Non applicabile     Repubblica ceca   194,7   194,2   150,8   1,7   1,2%   -22,5%   -22,4%   -8,0%     Estonia   41,9   42,6   22,0   2,8   14,8%   -47,5%   -48,3%   -8,0%     Ungheria   99,2   115,4   75,9   -2,9   -3,7%   -23,5%   -34,2%   -6,0%     Lettonia   26,7   25,9   12,1   0,4   3,5%   -54,7%   -53,4%   -8,0%     Lituania   49,1   49,4   24,7   1,9   8,1%   -49,6%   -49,9%   -8,0%     Malta   2,0   2,0   3,0   0,07   2,3%   45,7%   Non applicabile   Non applicabile     Polonia   459,5   563,4   398,9   -0,4   -0,1%   -13,2%   -29,2%   -6,0%     Romania   243,0   278,2   152,3   -1,6   -1,0%   -37,3%   -45,3%   -8,0%     Slovacchia   73,3   72,1   47,0   -2,0   -4,1%   -35,9%   -34,8%   -8,0%     Slovenia   18,6   20,4   20,7   0,2   0,7%   11,6%   1,8%   -8,0%     UE-27   5564,0   Non applicabile   5045,1   -59,4   -1,2%   -9,3%   Non applicabile   Non applicabile
IP/ 09/941   Bruxelles, 17 giugno 2009   La Commissione europea ti sfida a "Immaginare un mondo nuovo" … attraverso la fotografia  Nel contesto dell'Anno europeo della creatività e dell'innovazione 2009 la Commissione europea ha appena indetto il concorso fotografico "Immagina re un mondo nuovo". Fotografi professionisti e dilettanti di tutte le età e di tutti i paesi dell'UE sono invitati a esprimere la loro creatività. Una giuria prestigiosa selezionerà i vincitori che riceveranno premi in forma di attrezzature fotografiche e viaggi in città dell'UE. Il concorso ha un proprio sito web:   www.imagine2009.eu   . La scadenza per la presentazione delle foto è il 31 agosto 2009. L'immaginazione è una facoltà essenziale per gli esseri umani: l'immaginazione contribuisce a dar senso alle esperienze e a razionalizzare i saperi, è grazie all'immaginazione che riusciamo a rivestire di senso il mondo. In questi tempi di rapido cambiamento dobbiamo essere flessibili e creativi, fare pieno uso della nostra immaginazione e della nostra capacità di innovazione e proiettarci nel futuro.  La Commissione europea invita tutti i fotografi professionisti e dilettanti, gli studenti di corsi di fotografia e tutte le altre persone dotate di un talento in questo campo a sottoporre le loro foto al concorso fotografico " Immaginare un mondo nuovo ". Il concorso è aperto a tutti coloro che risiedono in uno Stato membro dell'UE, in un paese candidato o in Islanda, Liechtenstein e Norvegia e che condividono la nostra passione per la fotografia.  La giuria del concorso "Immagina re un mondo nuovo" sarà presieduta da Chris Wainwright ,  professore di fotografia e presidente della Lega europea degli istituti d'arte (ELIA). Le candidature verranno vagliate da una giuria internazionale composta di professionisti di chiara fama attivi nel campo della fotografia e delle arti che procederanno alla selezione dei vincitori: Claude Bussac , direttore di PhotoEspaña, Spagna; François Hébel , direttore delle Rencontres d'Arles, Francia; Orsolya Kőrösi , direttrice della Casa della fotografia ungherese, Ungheria; Vangelis Ioakimidis , direttore del Museo di fotografia di Salonicco, Grecia; Elina Brotherus , fotografa e artista video, Finlandia; Klavdij Sluban , fotografo francese di origine slovena.  Il pubblico europeo sarà invitato a selezionare il vincitore del " Premio del pubblico " mediante una votazione on line. I quattro vincitori del concorso riceveranno premi importanti sotto forma di macchine fotografiche, attrezzature fotografiche, viaggi in città europee oltre a godere del prestigio derivante dal riconoscimento del loro talento sulla scena europea.  Il concorso fotografico è uno tra i tanti eventi organizzati dalla Commissione europea nel quadro dell'Anno europeo della creatività e dell'innovazione 2009. All'insegna del motto " Immaginare, creare, innovare " l'Anno europeo 2009 intende fare opera di sensibilizzazione sull'importanza della creatività e dell'innovazione quali competenze essenziali per lo sviluppo personale, sociale ed economico. Dando risalto agli aspetti della creatività e dell'innovazione l'UE intende dare la propria impronta al futuro dell'Europa inserita in una competizione globale incoraggiando le potenzialità creative e innovative di noi tutti.  Per saperne di più :   Sito ufficiale del concorso :   www.imagine2009.eu    Sito ufficiale dell'Anno europeo della creatività e dell'innovazione :   http://create2009.europa.eu
I P/09/948   Bruxelles, 18 giugno 2009   Cong edo parentale: Le parti sociali europee firmano la revisione dell'accordo quadro      Il nuovo accordo quadro stipulato dalle parti sociali europee prolunga la durata del congedo parentale portandolo da tre a quattro mesi per genitore e si applica a tutti i lavoratori dipendenti, a prescindere dalla forma del loro contratto. Questo è il risultato di sei mesi di negoziati tra le parti sociali e rispecchia i cambiamenti intervenuti nella società e sul mercato del lavoro dopo la firma del primo accordo quadro sul congedo parentale avvenuta nel 1995. Vladimír Špidla, Commissario responsabile per l'occupazione, gli affari sociali e le pari opportunità, era presente stamane all'atto della firma ufficiale.   "Questo accordo è la prova che il partenariato sociale europeo funziona e produce risultati concreti per i lavoratori e le imprese in Europa"  ha sottolineato Vladimír    Š   pidla, Commissario responsabile per l'occupazione, gli affari sociali e le pari opportunità. Ed ha aggiunto:   "Questo accordo affronta concretamente uno degli obiettivi prioritari per la parità delle donne e degli uomini a riprova della volontà di trovare soluzioni per migliorare l'equilibrio tra vita familiare e vita professionale, tenendo nel contempo conto della diversità dei quadri normativi nazionali, delle pratiche e delle tradizioni"   .    Il nuovo accordo quadro sul congedo parentale è stato firmato stamane dalle parti sociali europee: la  CES, BUSINESSEUROPE, il CEEP e l'UEAPMI.   Il nuovo accordo   :       innalza la durata del congedo parentale portandolo da 3 a 4 mesi per ciascun genitore. Uno dei 4 mesi sarà non trasferibile da un genitore all'altro   ;       c   hiarisce che si applica a tutti i lavoratori, indipendentemente dalla forma del loro contratto (lavoro a tempo determinato, part-time, ecc.);       offre  anche la possibilità ai genitori che ritornano al lavoro dopo il congedo parentale di chiedere l'adattamento delle loro condizioni di lavoro (ad esempio dell'orario di lavoro);      conf   erisce una maggiore protezione non solo contro il licenziamento ma anche contro ogni trattamento sfavorevole legato all'esercizio del diritto al congedo parentale.       La Commission   e deve ora esaminare le disposizioni dell'accordo. Entro l'estate essa proporrà al Consiglio l'attuazione dell'accordo tramite direttiva in applicazione delle disposizioni del trattato in merito al dialogo sociale. La direttiva dev'essere adottata dal Consiglio a maggioranza qualificata.    Conte sto    In seguito alle due fasi di consultazione in merito alla conciliazione della vita privata, della vita professionale e di quella familiare, cui hanno partecipato le parti sociali europee, le organizzazioni del dialogo sociale intersettoriale hanno optato per la negoziazione di un accordo relativo al congedo parentale. Ne è scaturito un primo accordo quadro a livello comunitario concluso nel dicembre  1995, cui ha fatto seguito una direttiva del Consiglio nel 1996 (direttiva 96/34/CE). Più di 15 anni dopo, ritenendo che fosse giunto il momento di aggiornare il contenuto di questo accordo, le parti sociali si sono riunite per produrne una versione riveduta. I negoziati sono iniziati nel settembre 2008 e si sono conclusi nel marzo 2009.   P er saperne di più   P er maggiori informazioni sul dialogo sociale:     http://ec.europa.eu/social/main.jsp?catId=329&amp;langId=it     Per maggiori informazioni sulla parità tra uomini e donne:     http://ec.europa.eu/social/main.jsp?catId=418&amp;langId=it     Relazione annuale 2009 sulla parità tra donne e uomini:    http://ec.europa.eu/employment_social/publications/booklets/equality/pdf/eul1450_090330_bas_en.pdf     Sito web relativo alla campagna sul divario di retribuzione :     http://ec.europa.eu/equalpay     Video News: Lottare contro il differenziale retributivo di genere in Europa     http://ec.europa.eu/avservices/video/video_prod_en.cfm?type=detail&amp;prodid=8786&amp;src=1    Video News: Women to the top    http://ec.europa.eu/avservices/video/video_prod_en.cfm?type=detail&amp;prodid=8787&amp;src=1
IP/09/ 1044   Bruxelles , 26 giugno 2009   Per i l nome di dominio .eu si potranno usare anche i caratteri dell’alfabeto greco e cirillico   Ben presto anche i cittadini di lingua bulgara e greca potranno avere siti con il nome di dominio .eu nelle loro lingue. La Commissione europea ha adottato oggi nuove norme per permettere agli utenti di Internet e alle imprese di registrare nomi di dominio con la desinenza .eu usando i caratteri di tutte e 23 le lingue ufficiali dell’Unione europea, compresi i caratteri cirillici e greci. In altre parole, entro la fine di quest’anno i cittadini bulgari, greci e ciprioti potranno registrare nomi Internet .eu nel loro alfabeto e sarà possibile usare i caratteri speciali propri di altre lingue. Finora, infatti, i cittadini cechi potevano usare solo 27 caratteri su 42 e i lituani 23 su 32. Una relazione della Commissione sull’evoluzione del dominio di primo livello europeo pubblicata oggi indica che il numero di nomi di dominio .eu registrati, attualmente circa 3 milioni, è salito dell’11% nel 2007 e nel 2008.  " A tre anni dal suo lancio il dominio .eu è ormai la scelta privilegiata da un numero crescente di imprese e cittadini che desiderano esibire una ciberidentità europea. Scegliere un indirizzo con la desinenza .eu è un modo facile per le imprese di dimostrare che sono stabilite in uno dei 27 Stati membri dell’Unione europea e che sono quindi soggette alle norme rigorose della legislazione comunitaria, in particolare in materia di protezione dei dati, di tutela dei consumatori e di regolamentazione dei mercati finanziari europei", ha affermato Viviane Reding, commissaria europea alla società dell’informazione e ai media. "È quindi del tutto naturale che i nomi di dominio a disposizione dei cittadini europei riflettano lo stesso grado di diversità dell’Europa. Per questo abbiamo deciso di aprire il dominio .eu a tutti gli alfabeti degli Stati membri e a tutti i caratteri speciali delle 23 lingue dell’Unione europea."  La Commissione europea ha modificato oggi le norme che disciplinano l’uso del dominio .eu per permettere agli utenti di Internet di registrare nomi di dominio in alfabeti diversi, come il cirillico o il greco.  Finora i nomi registrati in questo dominio di primo livello potevano contenere solo i caratteri da "a" a "z", le cifre da 0 a 9 e il trattino (-). In futuro sarà possibile registrare nel dominio .eu nomi che usano caratteri come ad esempio "à", "ą", "ä", "ψ" o "д". Le imprese e i cittadini europei potranno registrare nomi in caratteri non latini, il che è importantissimo per lingue come il greco e il bulgaro. Attualmente, infatti, è la Bulgaria ad avere il numero minore di registrazioni nel dominio .eu con soli 9 578 nomi (vedi allegato) .  Le nuove norme intendono rafforzare l ’attrattiva del nome di dominio di primo livello che rappresenta l’Europa. Possono registrare un nome nel dominio .eu solo gli utenti di Internet stabiliti in uno dei 27 Stati membri dell’Unione.   Le nuove cifre pubblicate oggi dalla Commissione europea indicano che la popolarità del dominio .eu continua a crescere a tre anni dal suo varo. Il numero di registrazioni di nomi .eu è salito dell’11% nel 2007 e nel 2008, anche grazie al calo del costo di registrazione che è passato da 10 a 5 EUR nel 2007 ed è ulteriormente sceso a 4 EUR nel 2008. La sua popolarità sta salendo rapidamente nei paesi dell’Est europeo: ad esempio, tra il 2006 e il 2008 il numero di nomi di dominio è salito del 149% in Polonia e del 142% in Lituania.  Il nome di dominio .eu è ormai al quarto posto nella classifica dei domini di primo livello geografico europei più diffusi, preceduto solo da .de (Germania), .uk (Regno Unito) e .nl (Paesi Bassi). A livello mondiale occupa invece il nono posto in classifica. Per la prima volta il sito ufficiale della presidenza svedese dell’Unione europea usa un nome di dominio .eu:   www.se2009.eu   . Contesto  Da quando nell ’aprile del 2006 è stato messo disposizione di tutti i cittadini residenti nell’Unione europea e di tutte le imprese e organizzazioni ivi stabilite (   IP/06/476   ), il nome di dominio .eu ha continuato a conquistare il favore del pubblico. Nel primo anno sono stati registrati 2,5 milioni di nomi di dominio, (   IP/07/483   ), a cui se ne sono aggiunti altri 300 000 nel 2007 (   IP/08/530   ,   IP/09/536   ).   La gestione del nome .eu è affidata a un’organizzazione indipendente senza scopo di lucro,   EURid   , che sta preparando il varo ufficiale dei nomi di dominio internazionalizzati nel dominio di primo livello .eu.  La relazione adottata oggi sul nome di dominio .eu si può consultare sul sito:    http://ec.europa.eu/information_society/policy/doteu/       MEMO/08/218       http://www.eurid.eu/     Statistiche aggiornate sul dominio .eu:   http://status.eurid.eu/   Annex Ten largest top level domains by number of registered domain names (as of march 2009)         TLD   Number of registered domains     .com    79   439   607      .cn    13   854   687      .de    12   652   025      .net    12   099   536      .org    7   472   142      .uk    7   382   123      .info    5   137   681      .nl    3   285   095      .eu (*)    3   049   034      .biz    2   025   576      Source:  http://domainsinfo.fr/ . (*) The number of registrations for .eu is updated daily on:  http://www.eurid.eu/en/about/facts-figures/statistics . Number of .eu domains by country of residence of registrants (as of March 2009)         Country    Number of .eu domains March 2009     Austria    74   767      Belgium    92   404      Bulgaria    9   578      Cyprus    53   051      Czech Republic    82   020      Denmark    45   167      Estonia    8   179      Finland    14   876      France    251   744      Germany    930   467      Greece    25   169      Hungary    29   148      Ireland    59   612      Italy    166   454      Latvia    7   166      Lithuania    9   416      Luxembourg    27   256      Malta    2   916      Netherlands    415   474      Poland    176   328      Portugal    11   789      Romania    20   204      Slovakia    18   609      Slovenia    6   385      Spain    70   390      Sweden    81   979      United Kingdom    377   820      Source: EURid. Growth of .eu domains 2006-2008 by country of residence of registrants         Country    Growth of .eu domains 2006-2008*     Austria   +27  %     Belgium   +23  %     Bulgaria**   +58  %     Cyprus   -41  %     Czech Republic   +65  %     Denmark   +18  %     Estonia   +43  %     Finland   +57  %     France   +56  %     Germany   +19  %     Greece   +44  %     Hungary   +32  %     Ireland   +94  %     Italy   +14  %     Latvia   0  %     Lithuania   +142  %     Luxembourg   +95  %     Malta   -85  %     Netherlands   +36  %     Poland   +149  %     Portugal   -2  %     Romania**   +40  %     Slovakia   +74  %     Slovenia   +71  %     Spain   +33  %     Sweden   -10  %     United Kingdom   -14  %     EU   +22  %     *from 31.12.2006 to 31.12.2008. ** Figures for Bulgaria and Romania refer to 2007-2008, since registration of ‘.eu’ domains started after their accession to the EU on 1 January 2007. Source: EURid. .eu registrations per country (as of 23 June 2009)       Source: EURid .eu registrations by month (as of 23 June 2009)       Source EURid
IP /09/1049   Bru xelles, 29 giugno 2009   La Commissione plaude all'impegno dell'industria di creare un caricatore comune per i telefoni cellulari  L'incompatibilità dei caricatori per i telefoni cellulari è una grande scocciatura per gli utilizzatori e determina anche una grande quantità di rifiuti non necessari. Per tale motivo la Commissione ha invitato l'industria dei telefoni cellulari a formulare un impegno volontario per risolvere questo problema in modo da evitare il ricorso a strumenti legislativi. In conseguenza a ciò i principali produttori di telefoni cellulari hanno concordato di armonizzare i caricatori nell'UE. In un Protocollo d'intesa presentato oggi alla Commissione l'industria s'impegna ad assicurare la compatibilità dei caricatori sulla base del connettore M icro-USB. Inoltre si svilupperà una nuova norma UE per assicurare un perdurante uso sicuro del caricatore al fine di agevolare l'attuazione del Protocollo d'intesa. La prima generazione di nuovi telefoni cellulari dotati di caricatore intercompatibile dovrebbe arrivare sul mercato UE a partire dal 2010.   Il vicepresidente Günter Verheugen, responsabile per le imprese e la politica industriale, ha affermato: " Sono compiaciuto per il fatto che l'industria abbia raggiunto un accordo che semplificherà parecchio la vita dei consumatori. Questi potranno caricare i loro telefoni cellulari ovunque usando il caricatore comune. Ciò comporta inoltre una riduzione notevole di rifiuti elettronici poiché i consumatori non dovranno più gettare via i vecchi caricatori quando acquistano nuovi telefoni. Sono inoltre estremamente compiaciuto per il fatto che questa soluzione sia stata trovata sulla base dell'autoregolamentazione. Di conseguenza la Commissione non ritiene necessario introdurre uno strumento legislativo nel merito. "  Attualmente nell'UE vi è una pletora di caricatori per i telefoni cellulari. Molti di essi possono servire a caricare soltanto un determinato tipo di telefono. In quasi tutte le famiglie si può trovare una collezione di caricatori che col tempo sono diventati superflui. I vecchi caricatori producono attualmente diverse migliaia di tonnellate di rifiuti all'anno.  Nel corso di negoziati intensi e costruttivi con la Commissione europea i fabbricanti di telefoni cellulari hanno concordato di risolvere il problema. In un Protocollo d'intesa consegnato alla Commissione l'industria s'impegna volontariamente ad assicurare la compatibilità dei nuovi telefoni cellulari data-enabled sulla base del connettore Micro-USB quale interfaccia per il caricamento. Questo dovrebbe assicurare una buona capacità di carica. In futuro:   gli utilizzatori avranno la vita più facile nell'uso del loro telefoni cellulari   si ridurrà il numero di caricatori   si registrerà un impatto positivo per l'ambiente.    Il Protocollo d'intesa sarà corredato di una nuova norma UE. Questa norma assicurerà un uso sicuro dei nuovi telefoni mobili oltre ad ovviare ai problemi delle interferenze radio. La Commissione europea continua a lavorare a stretto contatto con l'industria per assicurare che il Protocollo d'intesa diventi operativo in tempi brevi. Essa si attende che la prima generazione di nuovi telefoni cellulari con caricatore intercompatibile arrivi sul mercato UE a partire dal 2010. Le seguenti società hanno firmato il Protocollo d'intesa: Apple, LG, Motorola, NEC, Nokia, Qualcomm, Research In Motion (RIM), Samsung, Sony Ericsson, Texas Instruments.  La Commissione è lieta nel constatare che il Protocollo d'intesa non precluderà l'innovazione sul mercato della telefonia mobile in rapido mutamento fissando per sempre una determinata tecnologia. Per tale motivo, il Protocollo d'intesa al momento opportuno si adatterà alle tecnologie del futuro.  Cfr. inoltre    MEMO/09/301   .    Per ulteriori informazioni       http://ec.europa.eu/enterprise/rtte/index_en.htm
IP/09/ 1096   Bruxelles, 8 luglio 2009   An dare all'estero per studiare - la Commissione lancia una consultazione pubblica sulle opportunità di mobilità per i giovani   La C ommissione europea ha pubblicato oggi un Libro verde intitolato "Promuovere la mobilità dei giovani per l'apprendimento" al fine di aprire un dibattito sul modo migliore per accrescere le opportunità dei giovani in Europa di sviluppare le loro conoscenze e abilità recandosi all'estero. Trascorrere un periodo in un altro paese per studiare, apprendere, fare esperienze di lavoro o partecipare ad attività di volontariato rappresenta per i giovani un'opzione privilegiata per la loro occupabilità futura come anche per il loro sviluppo personale. Con questo Libro verde la Commissione avvia una consultazione pubblica che rimarrà aperta fino al 15 dicembre 2009. Le risposte verranno fornite mediante un questionario online e con commenti scritti .   Commenta ndo il Libro verde Ján Figel', commissario europeo responsabile per l'Istruzione, la formazione, la cultura e la gioventù, ha spiegato che " la mobilità per l'apprendimento è un elemento positivo per le singole persone, le scuole, le università e le istituzioni di formazione, nonché per la società nel suo insieme. Essa contribuisce a sviluppare qualifiche, conoscenze linguistiche e competenze interculturali e potenzia la capacità delle singole persone e delle organizzazioni di innovare e competere a livello internazionale. Dobbiamo incoraggiare la mobilità in modo da far sì che andare all'estero per studiare costituisca la norma e non l'eccezione. Questo è un fattore importante, sia per assicurare la solidità e la sostenibilità della ripresa economica dell'UE sia anche per la coesione sociale delle società dell'Europa nel 21° secolo. "   La situazione attuale  L' UE ha una lunga tradizione di aiuto ai giovani attraverso diversi programmi ed iniziative. Nei 22 anni della sua esistenza il programma Erasmus ad esempio, ha aiutato 2 milioni di studenti a svolgere parte dei loro studi o collocamenti di lavoro all'estero. Ma il sostegno dell'UE copre una gamma molto più ampia di ambiti che vanno dall'istruzione superiore a aziende, ricerca, istruzione professionale e apprendistati, istruzione di secondo livello, scambi di giovani e volontariato, sfera culturale, giovani imprenditori e società civile.  La Commissione europea ha inoltre contribuito a sviluppare diversi strumenti per agevolare l'espatrio dei giovani a fini di studio, compresi Europass e il sistema europeo di accumulazione e trasferimento dei crediti (ECTS) per quanto concerne l'istruzione superiore.  Complessivam ente gli attuali programmi, strumenti e iniziative in materia di mobilità aiutano i giovani europei in tutta una serie di situazioni e contesti. Resta il fatto però che andare all'estero rimane ancora l'eccezione piuttosto che la regola ed è maggiormente accessibile per alcuni gruppi, come ad esempio gli studenti, che per altri, come i giovani in formazione professionale e gli apprendisti. Nel 2006 circa 310.000 giovani hanno potuto recarsi all'estero con il sostegno dei programmi europei. A ciò corrisponde soltanto lo 0,3% dei giovani nella fascia di età di 16-29 anni nell'UE ed è chiaro quindi che si potrebbe fare molto di più in questo ambito.   Il Libro verde – Individuare la giusta strategia  Negli ultimi anni a livello politico e nella cerchia degli addetti ai lavori si sono tenute diverse discussioni e riflessioni sui vantaggi della mobilità per l'apprendimento. La Commissione ritiene che sia giunto il momento di aprire la discussione su tale tematica ad un pubblico più ampio. Così facendo la Commissione risponde anche a una richiesta del Consiglio dei Ministri del novembre 2008, che ha invitato la Commissione e gli Stati membri a sviluppare ulteriormente il concetto di mobilità per  tutti i giovani , in diversi contesti di apprendimento come la scuola, l'istruzione superiore, la formazione professionale, gli internati, gli apprendistati o il lavoro volontario.  Consultaz ione pubblica  Il Libro verde solleva una serie di quesiti e sollecita risposte su questioni quali:    C ome possiamo convincere un maggior numero di giovani a recarsi all'estero per acquistare nuove conoscenze, abilità ed esperienze?    Qu ali sono gli ostacoli alla mobilità che dobbiamo superare?    In che modo tutte le parti interessate - la Commissione, gli Stati membri, le regioni, le istituzioni di istruzione e formazione, le ONG – possono riunire le loro forze in un nuovo partenariato finalizzato alla mobilità per l'apprendimento?    Il periodo della consultazione scade il 15 dicembre 2009 . La Commissione esaminerà quindi le risposte ricevute e preparerà una proposta per un follow-up pratico.  La Commissione invita tutte le parti interessate a esprimere i loro commenti sulle questioni sollevate nel Libro verde e a inviare il loro contributo via e-mail a   eac-green-paper-mobility@ec.europa.eu   o per posta a:  Green Paper DG EAC/B3 MADO 11/14 European Commission B-1049 Bruxelles  Un questionario a scelta multipla on-line è reperibile all'indirizzo:    http://ec.europa.eu/dgs/education_culture/consult/index_en.html     P er saperne di più:  Commissione e uropea: COM(2009)329 "   Libro verde: Promuovere la mobilità dei giovani per l'apprendimento   ", 8 luglio 2009  Commissione europea :   Sostegno alla mobilità     Commissione europea :   Consultazioni pubbliche     Commissione europea : Comunicato stampa   IP/08/1126   , 10 luglio 2008, "   Raccomandazione del gruppo di esperti: fare che i periodi di apprendimento all'estero, siano la regola e non l'eccezione   "
IP/ 09/1098   Bruxelles, 8 luglio 2009   Antitrust: problemi riscontrati nel settore farmaceutico richiedono ulteriore attenzione   L'immissione sul mercato di medicinali generici è ritardata e si registra un calo nel numero di medicinali innovativi che arrivano sul mercato, queste sono le conclusioni cui giunge la relazione finale della Commissione europea sulla concorrenza nel settore farmaceutico. L'indagine consacrata a tale settore suggerisce che le cause di ciò vadano ricercate tra le pratiche seguite dalle società farmaceutiche, ma non esclude altri fattori come ad esempio carenze nel quadro normativo. A mo' di follow up la Commissione intende intensificare il suo esame del settore farmaceutico alla luce della normativa antitrust della CE, compreso un monitoraggio continuativo degli accordi tra le società produttrici di originator e quelle produttrici medicinali generici. Le prime indagini antitrust sono già in corso. La relazione sollecita inoltre gli Stati membri a introdurre una normativa per agevolare l'accoglimento sul mercato dei medicinali generici. La relazione dà atto di un consenso pressoché universale tra le parti interessate su un brevetto comunitario e su un sistema specializzato di risoluzione delle controversie in materia di brevetti in Europa.  Neelie Kroes, Commissario responsabile per la concorrenza, ha affermato: "Nel settore farmaceutico dobbiamo avere più concorrenza e meno burocrazia. Questo settore è troppo importante per la salute e le finanze dei cittadini e dei governi europei per poter accettare soluzioni subottimali. L'indagine ci ha indicato cos'è che non va in questo settore ed è ora giunto il momento di agire. Ove si tratta dell'immissione di generici sul mercato, ogni settimana e mese di ritardo costa denaro ai pazienti e ai contribuenti. Non esiteremo ad applicare le norme antitrust nei casi in cui tali ritardi siano dovuti a pratiche lesive della libera concorrenza. Le prime indagini antitrust sono già in corso e vi dovrebbero fare seguito adattamenti della normativa in modo da affrontare tutta una serie di problematiche che caratterizzano il settore."  Risultati principali e conclusioni strategiche L'indagine ha contribuito in modo significativo al dibattito sulla politica europea in campo farmaceutico, in particolare per quanto concerne i medicinali generici.  Sulla base di un campione di medicinali che in 17 Stati membri, nel periodo 2000-2007, hanno perso l'esclusiva, l'indagine ha riscontrato che i cittadini hanno dovuto aspettare più di 7 mesi dopo lo scadere del brevetto per poter aver accesso a medicinali generici più a buon mercato, un ritardo che ha comportato per essi un 20% di costi supplementari.  I ritardi che colpiscono i generici sono importanti poiché i prodotti generici sono in media 40% più a buon prezzo a due anni dall'immissione sul mercato rispetto ai medicinali originator. La concorrenza da parte dei generici si traduce quindi in prezzi sensibilmente più bassi per i consumatori. L'indagine ha indicato che le aziende originator usano tutta una serie di strumenti per estendere la vita commerciale dei loro prodotti il più a lungo possibile bloccando l'accesso dei generici. L'indagine conferma anche un declino dei medicinali innovativi che arrivano sul mercato ed evoca alcune pratiche delle aziende che potrebbero contribuire a tale fenomeno. È in corso un ulteriore monitoraggio per identificare tutti i fattori all'origine di questo declino nell'innovazione.  In risposta a tali reperti la Commissione, facendo leva sulla normativa antitrust di cui al trattato CE, intensificherà lo scrutinio del settore e affronterà casi specifici ove opportuno. Se usati in modo contrario alle regole di concorrenza e tali da costituire una violazione ai sensi dell'articolo 81 o 82 del trattato CE, gli strumenti specifici usati dalle aziende originator al fine di ritardare l'entrata dei generici sul mercato saranno oggetto di esame alla luce delle regole in materia di concorrenza. Strategie difensive in relazione ai brevetti imperniate per l'essenziale sull'esclusione dei concorrenti senza peraltro fare sforzi sul piano dell'innovazione continueranno ad essere oggetto di scrutinio. Per ridurre il rischio che vengano combinati accordi tra le aziende originator e i produttori di generici a danno dei consumatori la Commissione s'impegna a portare avanti un monitoraggio mirato degli accordi atti a limitare o a ritardare l'arrivo sul mercato di medicinali generici. Qualora vi siano chiari indizi del fatto che la domanda di una parte interessata presentata a un organismo di autorizzazione alla commercializzazione appaia essenzialmente fatta per ritardare l'ingresso sul mercato di un concorrente, le parti lese e gli interessati sono invitati a sottoporre all'attenzione delle pertinenti autorità competenti le necessarie prove di tali pratiche.  Per quanto concerne gli aspetti normativi l'indagine ha messo in luce che :     Si avverte con urgenza la necessità di creare un brevetto comunitario e un sistema unico specializzato di risoluzione delle controversie in materia di brevetti in Europa per ridurre gli oneri amministrativi e le incertezze per le imprese. Ben 30% delle cause in materia di brevetti sono trattate parallelamente nei tribunali di diversi Stati membri e nell'11% dei casi i tribunali nazionali pervengono a sentenze divergenti.     Si plaude alle recenti iniziative dell'Ufficio europeo dei brevetti (UEB) per assicurare una qualità elevata dei brevetti concessi e accelerare le procedure. In ciò rientrano le misure adottate nel marzo 2009 per limitare le possibilità e i tempi durant e i quali è possibile presentare di propria iniziativa domande divisionali di brevetto (la strategia "raising the bar" consistente nel porsi traguardi più ambiziosi).    La Commissione sollecita anche gli Stati membri affinché:    assicurino che non vengano presentate domande di terzi e che in ogni caso ciò non porti a ritardi nelle approvazioni dei generici ;     accelerino sensibilmente le procedure di approvazione dei medicinali generici – la Commissione ritiene ad esempio che i prodotti generici debbano ricevere automaticamente/immediatamente un regime di fissazione dei prezzi e rimborsi laddove il medicinale originator già benefici di tale regime, il che consentirebbe in certi casi un lancio del prodotto più celere;   intervengano opportunamente qualora sul loro territorio si accerti l'esistenza di campagne di informazione fuorvianti che mettono in dubbio la qualità dei medicinali generici;    s nellire i test volti a verificare il valore aggiunto dei medicinali innovativi.     Per aiutare gli Stati membri ad accelerare l'accoglienza sul mercato dei medicinali generici e migliorare la concorrenza dei prezzi , la relazione riporta una rassegna delle misure nazionali e dei loro effetti sull'accoglienza dei generici (volume, prezzi, numero di prodotti immessi sul mercato) e incoraggia gli Stati membri che intendono avvantaggiarsi dei risparmi recati dai generici a contemplare misure analoghe. In quest'ottica la Commissione esaminerà anche le regole UE in materia di prezzi e rimborsi (direttiva 89/105/CEE "direttiva Trasparenza"). Contesto  L'indagine è iniziata nel gennaio 2008 (cfr.   IP/08/49   e   MEMO/08/20   ) per scoprire perché è calato il numero di nuovi medicinali immessi sul mercato e perché l'accesso dei generici al mercato appare in certi casi ritardato. L'obiettivo è individuare modalità che consentano al mercato di meglio funzionare.  I primi risultati sono stati pubblicati nel novembre 2008. Più di 70 contributi sono pervenuti dalle parti interessate. Le associazioni dei consumatori, le assicurazioni sanitarie e l'industria dei generici hanno espresso il loro plauso per i risultati dell'indagine che confermavano le loro preoccupazioni. L'industria originator e i suoi consulenti hanno espresso il loro sostegno alla richiesta che si crei un brevetto comunitario e un sistema specializzato di risoluzione delle controversie, argomentando peraltro che i ritardi che colpiscono i generici e il declino nell'innovazione sono dovuti a carenze normative.  Per ulteriori informazioni si rinvia anche al    MEMO/09/321    La relazione finale e ulteriori informazioni sull'indagine che ha interessato il settore farmaceutico saranno disponibili all'indirizzo :     http://ec.europa.eu/comm/competition/sectors/pharmaceuticals/inquiry/index.html
IP/ 09/1165    Bruxelles, 20 luglio 2009  Miguel Induráin avalla la rosa dei progetti tra cui sarà scelto il nuovo logo biologico comunitario ufficiale  Il 20 luglio 2009 il celebre campione di ciclismo Miguel Induráin ha partecipato alla selezione nell'ambito del concorso organizzato dalla Commissione europea per la creazione del logo biologico comunitario. Miguel Induráin, noto per avere vinto cinque volte di seguito il Tour de France e due volte il Giro d'Italia , ha incontrato i giurati del concorso per scegliere i migliori progetti presentati in questa competizione paneuropea. Figlio di un agricoltore, Miguel Induráin ha affinato le proprie conoscenze nutrizionali per una vita intera, sperimentandone personalmente l'applicazione pratica. Con il suo forte spirito atletico e la sua intima convinzione dei vantaggi di una dieta sana, ha fornito un aiuto prezioso alla giuria nella scelta dei logo in grado di rappresentare meglio i prodotti biologici e degni perciò di essere ammessi alla fase finale del concorso.  La giuria alla quale si è unito Miguel Induráin nella fase di selezione finale era composta da un gruppo di esperti in agricoltura e produzione biologiche e da professionisti di fama internazionale del design grafico . Tra i membri di spicco della giuria vi erano il tedesco Erik Spiekermann , direttore creativo e socio amministratore, Riitta Brusila-Räsänen , docente di design grafico all'Università della Lapponia (Finlandia), Szymon Skrzypczak , un giovane designer grafico polacco già vincitore di premi, Elisabeth Mercier , direttrice della Agence BIO (Francia), Urs Niggli , direttore dell'Istituto svizzero di ricerca sull'agricoltura biologica (FiBL), Tom Václavík , esperto di marketing di prodotti biologici della Repubblica ceca nonché presidente dell'associazione internazionale Organic Retailers Association e Craig Sams , presidente della Soil Association del Regno Unito. La giuria era presieduta da Rob Vermeulen , ex presidente della Pan-European Brand Design Association .  I migliori lavori selezionati saranno sottoposti al giudizio del pubblico europeo, che verrà invitato a votare per il proprio logo preferito. La rosa dei progetti selezionati sarà pubblicata sul sito   http://ec.europa.eu/agriculture/organic/logo/index_it.htm   entro la fine dell'anno. Ogni cittadino dell'Unione europea potrà partecipare alla scelta del logo vincente.  Dal mese di luglio 2010 il nuovo logo sarà utilizzato su tutti i prodotti biologici in tutta l'Unione europea.  A differenza dell'attuale logo biologico comunitario, di uso facoltativo, il nuovo logo sarà obbligatorio per tutti i prodotti biologici preconfezionati originari dei 27 Stati membri.  Il nuovo logo contribuirà a rassicurare i consumatori europei, garantendo loro che i prodotti che acquistano sono davvero di origine biologica e di un livello qualitativo standardizzato nell 'intera Unione europea.
IP/09/1166 Bruxelles, 22 luglio 2009 Bulgaria e Romania: occorre un consenso politico per far progredire la riforma giudiziaria e la lotta alla corruzione Nella fase attuale, occorre il sostegno politico di tutti i partiti per imprimere un ulteriore impulso alle riforme nei due Stati membri. È però necessario un maggiore impegno per ottenere risultati convincenti a livello di riforma giudiziaria, lotta alla corruzione e, nel caso della Bulgaria, lotta alla criminalità organizzata. Questa è la principale conclusione che emerge dalle due relazioni adottate oggi dalla Commissione. Negli ultimi dodici mesi, la Romania ha presentato proposte importanti per riformare il diritto penale, il diritto civile e le procedure giudiziarie, ma occorre un sostegno politico più forte per consentire a una magistratura indipendente di pronunciarsi in modo rapido ed efficace sui casi di corruzione ad alto livello. La Bulgaria ha cominciato a ristrutturare le procure, con un conseguente aumento dei rinvii a giudizio e delle condanne. Al tempo stesso, però, occorre un sostegno politico più forte per la lotta alla corruzione e alla criminalità organizzata, che deve chiaramente figurare tra le priorità del nuovo governo. La Commissione riconosce la necessità di un ulteriore sostegno e monitoraggio e invita gli altri Stati membri a continuare ad assistere la Bulgaria e la Romania nel loro processo di riforma. Per guidare questo processo, le relazioni formulano una serie di raccomandazioni concrete che i due paesi dovranno mettere in pratica nei prossimi dodici mesi.  Il Presidente della Commissione europea José Manuel Barroso ha dichiarato: "Il processo di riforma in atto deve essere sostenuto da un consenso politico nazionale, a cui siano associati tutti i partiti politici e tutte le istituzioni, e da risultati più convincenti. I cittadini dei due paesi e di tutta Europa devono avere la certezza che nessuno è al di sopra della legge. Mi auguro che i due governi agiscano rapidamente per attuare le raccomandazioni concrete formulate dalla Commissione in materia di riforma".  Come nelle relazioni precedenti, l'analisi della Commissione si basa su una valutazione dei progressi compiuti dalle autorità bulgare e rumene e sulle informazioni fornite da Stati membri, organizzazioni internazionali, esperti indipendenti e diverse altre fonti.  La Commissione ha svolto diverse missioni in Bulgaria e Romania, anche con l'aiuto di esperti ad alto livello di altri Stati membri.  Le relazioni tengono conto anche delle risposte fornite da Bulgaria e Romania ai questionari dettagliati elaborati dalla Commissione.   La relazione sui progressi della Bulgaria rileva un'evoluzione positiva nell'atteggiamento del paese e individua una serie di misure tecniche adottate dalla Bulgaria in risposta alla relazione della Commissione del luglio 2008. La Bulgaria ha iniziato a prendere provvedimenti per migliorare il suo bilancio in termini di repressione dei reati gravi: la riorganizzazione delle procure e i cambiamenti metodologici introdotti hanno fatto aumentare il numero dei rinvii a giudizio, specie per quanto riguarda le frodi commesse utilizzando fondi dell'UE, e hanno dato luogo alle prime condanne in casi di criminalità organizzata. La Bulgaria ha inoltre analizzato i motivi dei ritardi nelle cause penali più importanti e ha formulato raccomandazioni per accelerare i procedimenti giudiziari, raccomandazioni che sono state in parte attuate e che hanno permesso di concludere rapidamente determinate cause. L'ispezione del Consiglio giudiziario supremo ha dato risultati incoraggianti e ha contribuito, insieme alla Corte suprema di cassazione, a migliorare l'equità nell'applicazione della legge.  Questi progressi, tuttavia, non hanno ancora avuto ripercussioni sulla realtà quotidiana dei bulgari, che non osservano alcun miglioramento. Agli occhi del cittadino la giustizia in Bulgaria è lenta e talvolta iniqua, e un certo numero di pubblici ministeri e di magistrati subirebbe pressioni e ingerenze. La Bulgaria ha un codice penale superato e risente di un eccessivo formalismo della prassi giuridica. Non è ancora iniziata una riforma globale del settore giudiziario e i risultati positivi delle recenti misure prese a tal fine sono frammentari e necessitano di un sostegno adeguato sotto forma di un ampio consenso politico e di una strategia convincente che facciano della lotta alla criminalità organizzata e alla corruzione la principale priorità del paese. La relazione caldeggia un impegno politico chiaro e a lungo termine da parte della Bulgaria per mantenere e aumentare l'intensità del processo in atto onde ottenere risultati più significativi in sede di indagini, azioni giudiziarie e sentenze relative ai casi di corruzione ad alto livello e alla criminalità organizzata.    La relazione sulla Romania rileva che le autorità hanno reagito efficacemente alle preoccupazioni espresse dalla Commissione nella relazione intermedia del febbraio 2009 adottando nuovi codici di procedura penale e civile e presentando proposte volte a riformare le procedure giudiziarie. Il bilancio positivo delle azioni giudiziarie intentate in casi di corruzione ad alto livello si è mantenuto ed è stato completato da misure volte a potenziare l'organico dei tribunali e delle procure e a migliorare la coerenza della giurisprudenza, come i ricorsi nell'interesse della legge proposti dal Procuratore generale e le raccomandazioni di un gruppo di lavoro. L'Agenzia nazionale per l'integrità è diventata operativa e ha ottenuto buoni risultati a livello di accertamenti patrimoniali, ma le prime cause giudiziarie intentate dall'ANI sono tuttora in attesa di una sentenza.  Questi tentativi di riforma rimangono tuttavia frammentari, non sono ancora solidamente radicati e non hanno dato risultati con creti per i cittadini rumeni. Il Parlamento deve dar prova del massimo impegno nella lotta contro la corruzione ad alto livello. Si osserva una mancanza di iniziativa nei confronti della corruzione locale. La giurisprudenza è tuttora contraddittoria e la congerie legislativa di decreti urgenti e norme di applicazione è fonte di incertezza giuridica. Globalmente, deve ancora essere dimostrata l'esistenza di un vasto consenso politico in favore delle riforme e di un chiaro impegno di tutti i partiti politici a compiere progressi concreti. C'è veramente il rischio che il moltiplicarsi di leggi, norme di applicazione e pratiche a causa dei conflitti permanenti tra i partiti politici faccia perdere di vista l'obiettivo finale, cioè un potere giudiziario stabile e indipendente . La relazione caldeggia un consenso politico in Romania che consenta un funzionamento indipendente dell'apparato giudiziario e l'adozione di decisioni rapide ed efficaci in esito a indagini imparziali. Entrambe le relazioni riconoscono la necessità di un'ulteriore assistenza e di un ulteriore monitoraggio da parte della Commissione per sostenere i processi di riforma in Bulgaria e in Romania fino a quando non saranno soddisfatti tutti i parametri di riferimento e non sarà possibile abrogare l'MCV. Contesto  Il 1° gennaio 2007 la Commissione ha predisposto un meccanismo di cooperazione e verifica (MCV) per valutare il rispetto degli impegni assunti da Bulgaria e Romania in materia di riforma giudiziaria e di lotta alla corruzione e alla criminalità organizzata. La Commissione è tenuta a riferire periodicamente in merito alle misure di accompagnamento. La Commissione ha presentato la prima relazione il 27 giugno 2007 e ha poi riferito a scadenze semestrali. Le relazioni della Commissione pubblicate oggi valutano i progressi compiuti per conformarsi ai parametri di riferimento fissati al momento dell'adesione per quanto riguarda la riforma giudiziaria, la lotta alla corruzione e, nel caso della Bulgaria, la lotta alla criminalità organizzata. Le relazioni si basano sulle informazioni fornite dai governi bulgaro e rumeno, dalla Commissione e dalle rappresentanze degli Stati membri nei due paesi, dalle organizzazioni della società civile, dalle associazioni e dagli esperti. Completano le relazioni della Commissione relazioni tecniche approfondite su ciascun paese.  Il   MEMO/07/260   illustra in modo più particolareggiato il meccanismo di cooperazione e verifica e le clausole di salvaguardia. Il testo integrale delle relazioni è disponibile al seguente indirizzo:    http://ec.europa.eu/dgs/secretariat_general/cvm/index_en.htm
IP/09/1204  Bru xelles, 30 luglio 2009   Erasmus raggiunge i 2 milioni di studenti   Se condo i nuovi dati pubblicati oggi il programma comunitario Erasmus per la mobilità e la cooperazione tra università in Europa ha continuato la sua corsa nell'anno accademico 2007/2008 rendendo possibile a più di 162 000 studenti europei e a 27 000 professori di andare all'estero a studiare o a insegnare. Per la prima volta Erasmus ha anche fornito il suo sostegno a 20 000 studenti per il loro collocamento professionale mediante un tirocinio in società o organizzazioni in altri paesi e ha permesso a quasi 5 000 membri del personale accademico di proseguire la formazione all'estero. Lo scambio di studenti nell'ambito di Erasmus, sia per quanto riguarda gli studi che i tirocini all'estero è aumentato del 5,2 % rispetto al 2006/07, mentre l'aumento della mobilità per quanto riguarda gli studi è stato del 2,1 %. In base a questi dati si può affermare che a metà giugno 2009 Erasmus ha superato il tetto di 2 milioni di studenti.   Ján Figel', Commissario europeo per l'Istruzione, la formazione, la cultura e la gioventù ha così commentato queste cifre: "Sempre più studenti europei sono in grado di partecipare agli scambi Erasmus. Il fatto che il programma da quando è stato avviato nel 1987 abbia aiutato 2 milioni di studenti a recarsi all'estero per un periodo di studio o di tirocinio fa sì che Erasmus costituisca un grande successo. Gli studi dimostrano che non solo gli individui ma anche gli istituti di insegnamento e la società nel senso più ampio hanno tratto beneficio da questa mobilità transnazionale. Sulla base del successo di Erasmus dobbiamo ora andare avanti e offrire queste possibilità a tutti i giovani che vogliono andare all'estero per imparare. A questo scopo abbiamo avviato recentemente una consultazione del pubblico riguardo alla migliore strategia per raggiungere tale obiettivo."  I dati relativi alla mobilità Erasmus di studenti e personale per l'anno accademico 2007/2008, pubblicati oggi dalla Commissione, indicano che durante i 21 anni dal 1987 al 2008 circa 1 846 600 studenti hanno usufruito di un periodo di studio nell'ambito del programma Erasmus. Nel 2007/08, 162 695 studenti di Erasmus hanno  studiato all'estero. Ciò rappresenta un aumento annuo del 2,1 % rispetto all'anno precedente ma il tasso di crescita sta rallentando e 10 paesi indicano una crescita negativa. Tuttavia in altri paesi, ad esempio nel Regno Unito e nei Paesi Bassi, il numero degli studenti che si recano all'estero nell'ambito di Erasmus è cresciuto .  Tra le nuove possibilità offerte da Erasmus la mobilità  degli  studenti per un tirocinio riguarda  20 002 persone nel 2007/2008 ed è destinata ad aumentare in futuro.  È possibile che nell'ambito di Erasmus ci sia stata una svolta dalla mobilità per motivi di studio a quella per un tirocinio.  Inoltre con  l'introduzione della formazione del personale accademico Erasmus si rivolge ora a tutti coloro che operano nel settore dell'istruzione superiore. Nel 2007/2008, 4 883 persone appartenenti a questo settore si sono recate presso società o istituti partner all'estero per ricevere una formazione.  Il numero di incarichi di docenza continua ad aumentare del 5 % e oltre. Nel corso dell'anno accademico 2007/2008, 27 157 insegnanti si sono recati all'estero per insegnare in un istituto partner. Da quando questo tipo di scambi è stato introdotto quasi 200 000 insegnanti e altro personale universitario hanno partecipato.  Con un totale di 182 697 studenti nel 2007/08 la mobilità nell'ambito di Erasmus è cresciuta di più del 5%, contando tutti i tipi di scambio di studenti, compresi i tirocini. Nello stesso tempo il livello della sovvenzione mensile per gli studenti Erasmus è anch'essa aumentata in modo sostanziale e si situa intorno a 250 EUR al mese in media per entrambi i tipi di mobilità considerati insieme. Ciò è dovuto al notevole aumento del bilancio di Erasmus destinato alle azioni di mobilità, che è passato nel 2007 a 372 milioni di euro con l'introduzione del Programma comunitario di formazione permanente.  I paesi che inviano il maggior numero di studenti all'estero nell'ambito di Erasmus rispetto alla percentuale della popolazione studentesca sono il Liechtenstein (6,43 %), l'Austria (1,77 %), la Repubblica ceca (1,54 %) e la Spagna (1,41 %).  C ontesto   Attualmente circa il  4 % degli studenti europei usufruisce di una borsa Erasmus ad un certo punto degli studi . Erasmus si rivolge a studenti e personale universitario ma sostiene anche gli istituti di istruzione superiore affinché questi lavorino insieme tramite programmi intensivi, reti, progetti e altre azioni; esso cerca inoltre di toccare il mondo degli affari e la società. Nel 2009 con l'aggiunta della Croazia e della ex Repubblica iugoslavia di Macedonia il numero dei paesi partecipanti è salito a 33.  I nformazioni:   Una nota contenente informazioni statistiche più dettagliate, comprese le suddivisioni degli ultimi dati per paese, è disponibile al seguente indirizzo:  "Erasmus programme: new figures on participation"   MEMO/09/355   , 30 July 2009.  Commissione europea:   programma Erasmus   [comprese maggiori informazioni statistiche]  Commissione europea : consultazione pubblica:   Il Libro verde promuove la mobilità dei giovani per l'apprendimento
IP/09/ 1214  Bruxelles, 31 luglio 2009 Riforma della PAC: la fase finale della riforma del settore vitivinicolo comunitario entra in vigore il 1º agosto  Il 1º agosto entra in vigore la fase finale della riforma del settore vitivinicolo comunitario, approvata dai ministri dell'Agricoltura nel dicembre 2007   1   . Questa riforma di ampio respiro, la cui prima fase è già operativa dal 1º agosto dello scorso anno, mira a conferire equilibrio al mercato, a eliminare progressivamente le misure di intervento inefficaci e costose e a destinare le risorse di bilancio a misure più positive e dinamiche per accrescere la competitività dei vini europei. La riforma permette una rapida ristrutturazione del settore poiché include un regime triennale di estirpazione su base volontaria, volto a fornire un'alternativa ai produttori non competitivi e a eliminare dal mercato le eccedenze. Gli aiuti per la distillazione di crisi e la distillazione di alcol per usi commestibili saranno progressivamente soppressi; gli importi corrispondenti, ripartiti in dotazioni nazionali, possono essere destinati a misure quali la promozione dei vini sui mercati dei paesi terzi, la ristrutturazione e gli investimenti per modernizzare i vigneti e le cantine. La riforma contribuirà a proteggere l'ambiente nelle regioni vinicole, garantirà la salvaguardia di politiche di qualità tradizionali e consolidate e semplificherà le norme di etichettatura nell'interesse di produttori e consumatori. Dal 1º gennaio 2016 verrà inoltre abolito a livello comunitario l'attuale restrittivo sistema dei diritti di impianto, dando tuttavia agli Stati membri che lo desiderano la possibilità di mantenerlo fino al dicembre 2018.  La commissaria per l'Agricoltura e lo sviluppo rurale Mariann Fischer Boel ha così commentato: "Gli Stati membri e i produttori hanno la grande opportunità di utilizzare al meglio il nuovo regime vitivinicolo allo scopo di accrescere la reputazione internazionale di eccellenza dell'Europa. Ritengo che ci troviamo di fronte a una vera e propria svolta nella storia del settore vitivinicolo europeo. Devo però invitare gli Stati membri a mostrarsi solleciti nell'uso delle nuove risorse finanziarie messe a loro disposizione: i fondi delle dotazioni nazionali devono essere utilizzati entro il 15 ottobre o andranno persi".  Questa seconda fase della riforma comprende tre gruppi di norme che riguardano:    le denominazioni di origine protette (DOP) e le indicazioni geografiche protette (IGP), le menzioni tradizionali, l'etichettatura e la presentazione dei vini;    le pratiche enologiche;      lo schedario viticolo, le dichiarazioni obbligatorie e le informazioni per il controllo del mercato, i documenti che scortano il trasporto dei prodotti e la tenuta dei registri nel settore vitivinicolo.    Le nuove norme in fatto di etichettatura e di presentazione miglioreranno la comunicazione con il consumatore. Per quanto riguarda le DOP/IGP e le menzioni tradizionali, il regolamento stabilisce le norme per la loro protezione e le procedure per l 'esame delle domande di protezione, per i ricorsi in opposizione e per la cancellazione o la modifica delle DOP/IGP. La normativa fa salve le politiche nazionali consolidate in materia di qualità; inoltre, alcune menzioni e forme di bottiglia tradizionali potranno conservare la protezione di cui godono. Diventerà possibile indicare l'annata della vendemmia e il nome dei vitigni per i vini senza DOP/IGP.   Il nuovo regolamento relativo alle pratiche enologiche garantisce la salvaguardia delle migliori tradizioni enologiche comunitarie, aprendo nel contempo all'innovazione.   La procedura per l'adozione di nuove pratiche enologiche e per la modifica di quelle esistenti è stata resa più flessibile. La Commissione è stata incaricata dal Consiglio di valutare l'elenco delle pratiche enologiche approvate dall'Organizzazione internazionale della vigna e del vino (OIV), tranne in fatto di arricchimento e di acidificazione e, se necessario, aggiungerà tali pratiche all'elenco delle tecniche approvate nell'Unione europea.  La prima fase della riforma del settore vitivinicolo è già stata attuata. Essa ha istituito i programmi nazionali di sostegno, che si avvalgono di dotazioni finanziarie nazionali, e ha affrontato inoltre i temi del commercio con i paesi terzi, del potenziale produttivo, anche con l'istituzione di un regime di estirpazione, e dei controlli nel settore vitivinicolo.  I fondi destinati alle dotazioni nazionali per il 2009 e non erogati entro il 15 ottobre andranno persi ( la cifra erogata finora è appena 30% dei fondi disponibili per quest'anno). Le risorse europee sono assegnate a ciascun paese produttore dell'Unione europea per permettergli di finanziare misure rispondenti alle sue esigenze specifiche. Gli Stati membri possono scegliere tra le misure seguenti:     regime di pagamento unico (pagamenti diretti ai produttori), promozione sui mercati dei paesi terzi, vendemmia verde, fondi di mutualizzazione, assicurazione del raccolto e investimenti; ristrutturazione e riconversione dei vigneti, distillazione dei sottoprodotti, distillazione di alcol per usi commestibili, distillazione di crisi e sostegno all'uso del mosto di uve concentrato. Nell'ambito delle dotazioni nazionali il sostegno alla distillazione di alcole per usi commestibili, alla distillazione di crisi e all'uso del mosto di uve concentrato sarà possibile solo fino al 31 luglio 2012.   Le risorse finanziarie disponibili per le misure di sostegno sono destinate ad aumentare di anno in anno, da 794 Mio EUR nel 2009 a 1 231 Mio EUR nel 2013.  Un regime volontario di estirpazione di durata triennale riguarda una superficie complessiva indicativa di 175 000 ettari. Le dotazioni finanziarie per il regime di estirpazione per gli anni dal 2009 al 2011 sono rispettivamente di 464, 334 e 276 Mio EUR. Dato il numero elevato di richieste, quest'anno è stata data priorità in primo luogo ai produttori che estirpano l'intero vigneto e in secondo luogo ai produttori di oltre 55 anni.     http://ec.europa.eu/agriculture/capreform/wine/index_it.htm      1 :  Cfr. regolamento (CE) n. 479/2008 (GU L 148 del 6.6.2008, pag. 1).
IP /09/1292   Bruxelles, 9 settembre 2009   Consum atori: giro di vite dell'UE sui siti che vendono prodotti elettronici on-line   Meglena Kuneva, Commissario UE responsabile per i consumatori, ha annunciato in data odierna i risultati di un'indagine su scala UE – che ha interessato 26 Stati membri nonché la Norvegia e l'Islanda – sulla pubblicità ingannevole e le pratiche sleali riscontrabili sui siti web che vendono prodotti di consumo elettronici. Il giro di vite ha interessato 369 siti web che vendono ai consumatori nell'UE sei dei più popolari prodotti elettronici – apparecchi fotografici digitali, telefoni cellulari, lettori di musica personali, lettori DVD, computer e console per videogiochi. L'indagine ha preso di mira 200 dei principali siti web che vendono apparecchiature elettroniche nonché più di 100 siti web su cui i reclami dei consumatori avevano richiamato l'attenzione. I risultati dei controlli effettuati nel maggio di quest'anno indicano che il 55% dei siti web indagati presentava irregolarità in particolare in relazione ai seguenti aspetti: informazioni fuorvianti quanto ai diritti dei consumatori, informazioni fuorvianti sul costo totale del prodotto oppure indicazioni incomplete per contattare il commerciante. Ai controlli iniziali condotti dalle autorità nazionali farà ora seguito una fase di repressione durante la quale le società verranno contattate dalle autorità nazionali e sollecitate e correggere i loro siti web o a chiarire la loro posizione. In questa prima fase tre paesi – Islanda, Lettonia e Norvegia – hanno pubblicato i nomi dei siti web interessati dall'indagine  (cfr.   MEMO/09/379   ).  Meglena Kuneva, Commissario UE responsabile per i consumatori, ha affermato : "Abbiamo preso di mira i siti web che vendono prodotti elettronici poiché, come lo so io stessa dai messaggi elettronici che ricevo e come risulta anche dal gran numero di denunce che arrivano ai centri europei di difesa dei consumatori, si tratta di un ambito problematico effettivo per i consumatori. Ci siamo resi conto che più della metà dei dettaglianti che vendono prodotti elettronici on-line deludono le aspettative dei consumatori. Questo è un problema su scala europea che richiede una soluzione europea. Nei mesi a venire ci sarà molto da fare per ripulire questo settore, i consumatori europei meritano un trattamento migliore."   Il mercato dei prodotti elettronici  In Europa il valore delle vendite online al dettaglio di prodotti elettronici è pari a circa 6,8 miliardi di euro (2007) e circa un consumatore europeo su quattro che hanno effettuato qualche acquisto online ha comperato un prodotto elettronico (compresi gli apparecchi fotografici). Più di un terzo delle denunce in materia di vendite online trattate dalla rete europea dei centri per i consumatori nel 2007 riguardava l'acquisto di apparecchiature elettroniche. L'indagine a tappeto  Nel maggio 2009 le autorità nazionali di forza pubblica (coordinate dalla Commissione europea) hanno controllato i siti web che vendono prodotti elettronici per verificarne l'ottemperanza a tre essenziali normative UE in materia di consumatori: la direttiva sulle vendite a distanza, la direttiva sul commercio elettronico e la direttiva sulle pratiche commerciali sleali (per ulteriori particolari cfr.    MEMO/09/379   ).  L' indagine a tappeto si è soffermata su 3 ambiti chiave:    1. Informazioni per contattare il commerciante: secondo la normativa UE devono essere fornite informazioni complete comprendenti il nome, l'indirizzo geografico e l'indirizzo e-mail del commerciante.    2. lnforma zioni chiare sull'offerta (prezzo totale e descrizione chiara del prodotto): secondo la normativa UE a tutela dei  consumatori i commercianti online devono fornire informazioni chiare sulle caratteristiche del prodotto nonché l'indicazione del costo totale (tasse comprese), e tutti gli ulteriori costi di consegna nonché le modalità di pagamento. Il prezzo finale da pagare deve essere lo stesso di quello indicato nelle informazioni fornite prima dell'acquisto.    3. lnformazioni chiare sui diritti dei consumatori: secondo la normativa UE si devono fornire ai  consumatori informazioni sul loro "diritto di restituzione" di cui godono sulla base della normativa UE, vale a dire il diritto di restituire un bene acquistato a distanza entro un minimo di 7 giorni senza dover fornire una motivazione. L'indagine ha anche controllato l'accuratezza delle informazioni addizionali fornite quanto ai diritti dei consumatori, ad esempio le garanzie e i rimborsi.    I risultati  I risultati dell' indagine a tappeto sono i seguenti :    Il 55% dei 369 siti web indagati presentava irregolarità che sono oggetto di ulteriori indagini. Il 13% dei siti problematici richiederà una cooperazione transfrontaliera tra le autorità nazionali. I problemi più comunemente riscontrati sono:    informa zioni fuorvianti sui diritti dei consumatori (66% dei siti web problematici). Gli  acquirenti non vengono informati affatto o vengono mal informati sul loro "diritto di restituzione" – vale a dire il diritto di recedere, entro un minimo di 7 giorni, da un contratto stipulato a distanza e di restituire il prodotto senza dover fornire una motivazione. Ad esempio, si informano i consumatori che il commerciante non accetta la restituzione del prodotto o che essi possono ottenere un rimborso esclusivamente in forma di credito (un buono d'acquisto) invece che un rimborso in contante. In altri casi i consumatori sono ingannati quanto al loro diritto di far riparare o sostituire un prodotto difettoso per un periodo di almeno 2 anni dopo l'acquisto (ad esempio si dice loro che godono di questo diritto esclusivamente per un anno);    informazioni fuorvianti sul prezzo total e (45% dei siti web problematici). Ad esempio mancano o sono difficili da trovare le informazioni sui costi extra di consegna. Gli extra vengono addizionati soltanto nella fase finale, quella del pagamento. Certi altri siti web arrivano addirittura al punto di promettere una "consegna gratuita" o un acquisto "tutto compreso" anche se poi di fatto applicano dei costi di consegna;    informazioni mancanti o incomplete per contattare il commerciante (33 % dei siti web problematici). L'indicazione del nome del commerciante, del suo indirizzo geografico o del suo indirizzo e-mail sono risultate mancanti o incomplete rendendo così impossibile contattarlo in caso di problemi.    Quali sono i prossimi passi ?   I commercianti verranno contattati dalle autorità nazionali e sollecitati a chiarire la loro posizione o ad ovviare ai problemi identificati. Se i commercianti non conformano il loro sito web con la normativa vigente ne può derivare un'azione legale avente quale conseguenza sanzioni pecuniarie o la chiusura dei siti web. I risultati su scala UE di questa iniziativa di repressione della frode saranno presentati a metà del 2010.  Ese mpi di siti web onesti o fraudolenti che vendono prodotti elettronici:    http://ec.europa.eu/consumers/enforcement/sweep/electronic_goods/index_en.htm
IP/09/ 1305   Bruxelles, 11 settembre  2009   Strategia dell 'UE per potenziare la governance marittima nel mar Mediterraneo   La Commissione  europea ha presentato in data odierna una strategia intesa a fronteggiare le varie sfide poste dal settore marittimo nel bacino del Mediterraneo. Potenziare la gestione degli affari marittimi condurrebbe ad una crescita più sostenibile nella regione, permettendo nel contempo di far fronte ad alcune preoccupazioni comuni. La concorrenza per l'utilizzo dello spazio marino, le minacce alla sicurezza marittima, il degrado ambientale, nonché gli effetti negativi dei cambiamenti climatici indicano la necessità di una risposta più coordinata della governance marittima nella regione, grazie anche alla collaborazione con partner mediterranei non appartenenti all'UE.   Joe  Borg, commissario europeo responsabile degli Affari marittimi e della pesca, ha dichiarato: "Lo sviluppo di processi decisionali più integrati nell'area del Mediterraneo avrà certamente effetti positivi su tutte le parti interessate e sulle amministrazioni. La garanzia di un futuro sostenibile per le industrie marittime e la conservazione dell'ambiente marino nell'area del Mediterraneo dipenderanno dal nostro sforzo nel potenziare la governance marittima in ogni suo aspetto. L'UE deve lavorare ad una politica marittima maggiormente integrata e inclusiva, in collaborazione con tutti i nostri vicini.".   Applicazione di strumenti trasversali di governance nel Mediterraneo La politica marittima integrata, avviata nel 2007, ha sviluppato e promosso numerosi strumenti di ausilio alla governance marittima, quali:    la pianificazione dello spazio marittimo (PSM) , per un migliore utilizzo dello spazio marino. La Commissione sta avviando uno studio per valutare la possibilità di applicare la PSM nell'area del Mediterraneo (   IP/08/1767   ). Tale studio sarà seguito da una verifica volta a incoraggiare le pratiche trasversali di PSM;    la gestione integrata delle zone costiere (GIZC) (coste e isole) e un approccio più coerente sui due lati della frontiera terra/mare. La Commissione fornirà un inventario accessibile via Internet relativo alle migliori pratiche relative a tutti i bacini marittimi e accrescerà ulteriormente la "base di conoscenze" sulla GIZC nel Mediterraneo attraverso il Settimo programma quadro dell'UE;    sforzi di ricerca integrata , che saranno coadiuvati dalla Commissione in conformità alla strategia europea per la ricerca marina e marittima (   IP/08/1283   ). Nella fattispecie, verrà sviluppata, nell'ambito del Settimo programma quadro, un'importante opportunità di ricerca intersettoriale per l'area del Mediterraneo;    la sorveglianza marittima integrata per rendere più sicuro il mar Mediterraneo. Sei Stati membri costieri hanno già intrapreso un progetto pilota per potenziare la cooperazione e lo scambio di informazioni tra le autorità nazionali responsabili del monitoraggio e della sorveglianza marittima. Tale progetto contribuirà ad un sistema di sorveglianza più coerente in tutta l'area del Mediterraneo.   Verso una governance marittima integrata La stretta cooperazione tra i paesi coinvolti in tali sfide rappresenta soltanto metà della soluzione al problema. I responsabili delle decisioni devono abbandonare la politica "per settore" e adottare una politica più ampia che tenga conto dei collegamenti tra le varie attività marittime. La Commissione, per mezzo di questa comunicazione, propone dunque di:   incoraggiare le parti interessate e le amministrazioni della regione a gestire gli affari marittimi in maniera più integrata e ad impegnarsi in attività prioritarie per la governance marittima;    analizzare le possibilità di promuovere la cooperazione tra le parti interessate e le amministrazioni provenienti sia dai settori marittimi che da tutta l'area del Mediterraneo;     favorire lo scambio delle migliori pratiche tra gli Stati membri del Mediterraneo nel quadro di una politica marittima integrata, ad esempio con il supporto di finanziamenti UE per la cooperazione territoriale;     rendere disponibile l'assistenza tecnica nel quadro dello strumento europeo di vicinato e partenariato per i paesi del Mediterraneo non appartenenti all'UE che desiderano perseguire un approccio più integrato agli affari marittimi (   IP/09/1113   );     promuovere la ratifica e l 'implementazione della Convenzione delle Nazioni Unite sul diritto del mare del 1982;     istituire un gruppo di lavoro sulla politica marittima integrata, esteso all'intero bacino, per promuovere il dialogo e la cooperazione con i partner del Mediterraneo non appartenenti all'UE;    potenziare la cooperazione multilaterale e intersettoriale attraverso studi specifici e una più ampia panoramica degli attuali accordi internazionali e regionali che regolano le attività marittime nel Mediterraneo.   Per ulteriori informazioni:    MEMO/09/     387     Collegamento alla pagina web tematica:   http://ec.europa.eu/maritimeaffairs/mediterranean_en.html  .
IP/09/ 1347  Bruxelles, 23 settembre 2009 La Commissione adotta proposte legislative per rafforzare l'efficacia della vigilanza finanziaria in Europa  (cfr.   MEMO/09/404   e   MEMO/09/405   ) La Commissione europea ha adottato in data odierna una serie importante di progetti legislativi per rafforzare in modo significativo la vigilanza sul settore finanziario in Europa. Questi accordi cooperativi rafforzati hanno l’obiettivo di migliorare in modo sostenibile la stabilità finanziaria nella UE, di garantire che la stessa normativa tecnica di base sia applicata e fatta rispettare in modo uniforme, di individuare precocemente i rischi presenti nel sistema e di consentire interventi congiunti molto più efficaci nelle situazioni di emergenza e per la composizione delle controversie tra le autorità di vigilanza. Il pacchetto legislativo in questione istituirà un nuovo consiglio europeo per il rischio sistemico (ESRC) avente il compito di individuare i fattori che minacciano il sistema finanziario nel suo complesso e la funzione cruciale di segnalare tempestivamente tali fattori e consentire interventi rapidi per porvi rimedio e un sistema europeo delle autorità di vigilanza finanziaria (ESFS) composto dalle autorità nazionali di vigilanza e da tre nuove autorità europee di vigilanza per i settori bancario, degli strumenti finanziari e delle assicurazioni e pensioni aziendali o professionali.  Il Presidente della Commissione José Manuel Barroso ha dichiarato: “I mercati finanziari non hanno una dimensione esclusivamente nazionale, bensì europea e mondiale, e l’attività di vigilanza deve essere pertanto esercitata a livello europeo e mondiale. La Commissione, con l'appoggio politico degli Stati membri e sulla base della dei risultati della relazione de Larosière, propone oggi un nuovo sistema europeo di vigilanza che ha l’obiettivo di impedire che i contribuenti europei siano costretti a rivivere i giorni bui dell’autunno 2008 in cui i governi furono costretti a intervenire con miliardi di euro a sostegno delle banche. Il sistema europeo può inoltre servire di ispirazione per un modello mondiale e la Commissione si pronuncerà in tal senso a Pittsburgh”.  Charlie McCreevy, Commissario per il mercato interno e i servizi, ha dichiarato: “ Il presente pacchetto legislativo costituisce la risposta rapida e decisa della Commissione per porre rimedio alle lacune europee in materia di vigilanza e contribuirà a prevenire le crisi finanziarie future . Ne auspico quindi una rapida approvazione da parte del Consiglio e del Parlamento europeo in modo che le nuove strutture possano entrare in funzione nel 2010 ”.  “ La creazione di un Consiglio europeo per il rischio sistemico, con l’obiettivo di individuare e prevenire i rischi per la stabilità finanziaria in Europa, e le nuove disposizioni per migliorare la vigilanza a livello delle istituzioni contribuiranno in misura notevole a contrastare gli squilibri dei nostri sistemi finanziari e a rimediare alle lacune presenti nel nostro sistema di vigilanza che sono, almeno in parte, responsabili della crisi finanziaria ”, ha aggiunto il commissario per gli Affari economici e monetari Joaquín Almunia. La crisi finanziaria attuale ha messo in luce le lacune del quadro europeo della vigilanza con la sua frammentazione a livello nazionale nonostante la creazione, più di un decennio fa, di un mercato unico europeo e l’importanza delle istituzioni paneuropee. Le proposte legislative presentate in data odierna mirano a risolvere tali lacune a livello di vigilanza sia micro che macroprudenziale, istituendo:    un consiglio europeo per il rischio sistemico (ESRB) , per controllare e valutare i rischi per la stabilità finanziaria del sistema finanziario nel suo insieme (“vigilanza macroprudenziale”). A tal fine l’ESRB metterà in guardia preventivamente in merito a rischi sistemici che potrebbero accentuarsi e, laddove necessario, raccomanderà l’adozione di provvedimenti per far fronte a tali rischi.    un sistema europeo delle autorità di vigilanza finanziaria (ESFS) per la vigilanza dei singoli istituti finanziari (“vigilanza microprudenziale”), consistente in una rete di autorità nazionali di vigilanza finanziaria che cooperano in tandem con le nuove autorità europee di vigilanza, istituite a seguito della trasformazione dei comitati per i settori, bancario, degli strumenti finanziari e delle assicurazioni e pensioni aziendali o professionali. Si tratta dell’Autorità bancaria europea (EBA), l’Autorità europea delle assicurazioni e delle pensioni aziendali o professionali (EIOPA) e l’Autorità europea per i valori mobiliari (ESMA).    L’ESRB potrà formulare raccomandazioni e ammonimenti agli Stati membri (e alle autorità nazionali di vigilanza) e alle autorità europee di vigilanza che dovranno conformarsi o, in caso negativo, motivare la loro decisione. Siederanno nell’ESRB i vertici della BCE, le banche centrali nazionali, le autorità europee e quelle nazionali di vigilanza. L’istituzione dell’ESRB è in linea con diverse iniziative adottate a livello multilaterale o al di fuori della UE, compresa la creazione di un consiglio per la stabilità finanziaria (Financial Stability Board) da parte del G20. Per quanto riguarda la vigilanza microprudenziale, esistono attualmente tre comitati del settore dei servizi finanziari per la vigilanza microfinanziaria (per la vigilanza dei singoli istituti finanziari) a livello UE con poteri esclusivamente consultivi: il comitato delle autorità europee di vigilanza bancaria (CEBS), il comitato delle autorità europee di vigilanza delle assicurazioni e delle pensioni aziendali o professionali (CEIOPS) e il comitato delle autorità europee di regolamentazione dei valori mobiliari (CESR).  Le nuove autorità assumeranno tutte le funzioni di tali comitati oltre ad alcune competenze supplementari, tra cui:   elaborare proposte di norme tecniche nel rispetto dei principi di una migliore regolamentazione ;   risolvere le controversie tra autorità nazionali di vigilanza, nei casi in cui la normativa imponga loro di cooperare o di trovare un accordo;   contribuire a garantire un’applicazione coerente delle norme tecniche   comunitarie (anche attraverso valutazioni reciproche);   l’Autorità europea per i valori mobiliari avrà poteri diretti di vigilanza sulle agenzie di rating del credito;    un ruolo di coordinamento in situazioni di emergenza .     Le proposte di cui trattasi sono state oggetto di ampie consultazioni sia dopo la pubblicazione delle raccomandazioni del gruppo di esperti incaricato dal Presidente Barroso e presieduto dall’ex direttore generale del FMI Jacques de Larosière, sia tra la fine di maggio e la metà di luglio, dopo la presentazione delle proposte della Commissione al Consiglio europeo. Il vertice di giugno della UE ha avallato le proposte della Commissione e ha auspicato una rapida adozione dei necessari testi legislativi.  Ulteriori informazioni sono disponibili sul sito:    http://ec.europa.eu/internal_market/finances/committees/index_en.htm      http://ec.europa.eu/economy_finance/thematic_articles/article15861_en.htm
IP/09/1349  Bruxelles, 23 settembre 2009  Una Commissione più che mai verde  Da tempo la Commissione europea è in prima linea nella lotta contro il cambiamento climatico globale. In quanto organizzazione dotata di un alto numero di impiegati, costituisce di per sé un esempio e produce un effetto concreto. Basandosi sul successo del progetto pilota avviato nel 2001, la Commissione europea ha oggi deciso di estendere il suo sistema di gestione ambientale a tutte le sue attività e a tutti i suoi edifici di Bruxelles e Lussemburgo. Con questo programma di certificazione, basato sul regolamento EMAS (sistema di ecogestione e audit), la Commissione applica un sistema che definisce e valuta gli aspetti ambientali delle sue attività, ottenendo continui miglioramenti quali l'aumento dell'efficienza energetica, un uso ottimale delle risorse naturali e la riduzione delle emissioni di CO 2. .  "Da molto tempo il nostro personale dimostra un sincero impegno per la diminuzione dell'impatto ambientale delle attività proprie della Commissione. Fin dal 1997 la Commissione si è impegnata a seguire "principi verdi di gestione interna", che l'hanno indotta a valutare l'impatto delle sue attività sull'ambiente, a pubblicare relazioni in materia ed a ridurre tale impatto tramite l'attuazione pilota del regolamento EMAS. Estendendo ulteriormente l'EMAS all'interno della Commissione, mettiamo a frutto l'esperienza accumulata prefiggendoci una costante riduzione del nostro impatto ambientale nei prossimi anni", ha dichiarato Siim Kallas, vicepresidente della Commissione e responsabile dei settori affari amministrativi, audit e antifrode. Estendere il sistema di gestione ambientale all'intera Commissione a Bruxelles e Lussemburgo Grazie ai risultati positivi della fase pilota, il sistema di gestione ambientale basato sul regolamento EMAS si è dimostrato lo strumento più appropriato per gestire e migliorare le prestazioni ambientali della Commissione europea. Il sistema ha inoltre rivelato sinergie tra diversi servizi e ha coinvolto il personale in un percorso di collaborazione verso obiettivi comuni. Con la decisione presa in data odierna, la Commissione estende questo sistema di gestione a tutte le sue attività e a tutti i suoi edifici di Bruxelles e Lussemburgo. La registrazione EMAS ufficiale da parte delle autorità nazionali competenti dovrebbe essere ottenuta nel 2012 per tutte le attività della Commissione e nel 2014 per tutti gli edifici. Risultati principali della fase pilota dell'EMAS a Bruxelles (2002-2008)  1) Riduzione del consumo di energia e di acqua e delle emissioni di CO 2 provenienti dagli edifici   1     Il consumo di elettricità e di acqua è diminuito, rispettivamente, del 14% e del 23% al m², e le emissioni di CO 2 sono calate di oltre il 7% al m² negli edifici esaminati. 2) Riduzione del consumo di carta Dal 2003 il consumo di carta offset è diminuito del 48% e quello di carta per ufficio del 41%. 3) Riduzione della produzione di rifiuti I rifiuti prodotti sono diminuiti dell'11%, da 331 kg/persona/anno a 294 kg/persona/anno. Circa il 54% di questo volume viene riciclato. 4) Promozione di mezzi di trasporto sostenibili  Secondo l'indagine più recente (che risale alla metà del 2008) l'impegno profuso dalla Commissione per promuovere mezzi di trasporto sostenibili ha avuto un'incidenza positiva. La percentuale del personale con sede a Bruxelles che si reca al lavoro con autoveicoli privati è scesa al 29% (nel 1998 era del 50%), mentre la percentuale di coloro che utilizzano i trasporti pubblici (autobus, tram, metropolitana o treno) è salita al 50% (nel 1998 era del 32%).  In stretta collaborazione con la Regione di Bruxelles, la Commissione lavora attualmente a un nuovo progetto urbanistico concentrato sulla zona che circonda il suo nucleo edilizio principale a Bruxelles e destinato, fra l'altro, a fare di questo quartiere un luogo più sostenibile in cui lavorare e vivere, con una specifica attenzione al trasporto sostenibile. Tutte le dichiarazioni ambientali relative alla Commissione europea sono disponibili sul sito web di EMAS:    http://ec.europa.eu/environment/emas/index_en.htm   (sotto:  Tools |  environmental statement library |  sezione 99).   1 :   A fini comparativi, si prendono in considerazione soltanto i 19 edifici adibiti a uffici che attualmente rientrano nell'ambito di applicazione dell'EMAS a Bruxelles.
IP/09/1401  Bruxelles, 2 ottobre 2009 OPEN DAYS 2009 – La settimana europea delle regioni e delle città (5-8 ottobre): preparandoci al maggiore evento sul calendario della politica regionale dell'UE  La settima ricorrenza annuale degli OPEN DAYS – la settimana europea delle regioni e delle città, organizzata dalla Commissione europea e dal Comitato delle regioni dell'UE, si terrà dal 5 all'8 ottobre. Più di 7 000 cittadini europei, decisori politici a livello nazionale e regionale, operatori professionali e rappresentanti di imprese, rappresentanti della società civile e del mondo accademico parteciperanno a 125 seminari e ad altri eventi che si terranno a Bruxelles. I partecipanti verranno non solo dall'Europa ma anche dagli Stati Uniti, dalla Cina e dall'India. Obiettivo di questo evento della durata di quattro giorni è far sì che le regioni e le città scambino idee su tutta una serie di tematiche che vanno dal potenziamento dello sviluppo economico e dal contenimento dell'attuale recessione alle sfide di lungo periodo in materia di cambiamento climatico. All'insegna degli  OPEN DAYS negli Stati membri si svolgeranno altri  230 eventi locali.  Il Presidente della Commissione europea, José Manuel Barroso, che presenzierà in qualità di oratore alla sessione di apertura presso il Parlamento europeo, ha affermato: "L'evento di quest'anno sarà particolarmente importante. Intitolato "Sfide globali, risposte europee" questo evento esaminerà il modo in cui l'economia globale sta cambiando a causa della congiuntura economica. L'Europa, i suoi Stati membri e le sue regioni devono investire in grandi cambiamenti innovativi per uscire dalla crisi, per preservare il modello europeo di società e rimanere competitivi su scala mondiale. La globalizzazione non è la nemica della sussidiarietà. Anzi è l'esatto contrario. Le regioni si trovano in prima linea per quanto concerne l'acquisizione di know-how, l'attività economica, l'occupazione, la coesione sociale e l'innovazione."  Paweł Samecki, Commissario responsabile per la politica regionale, ha affermato: "Gli OPEN DAYS costituiscono il più importante evento sul calendario della politica regionale dell'UE poiché pongono al centro dell'attenzione pubblica le idee e le preoccupazioni che si manifestano a livello locale e regionale. La crisi economica ci ricorda ancora che tutte le regioni devono trovare un modo per rispondere alle sfide globali. Gli OPEN DAYS rappresentano una piattaforma senza pari per un dialogo tra il settore pubblico, quello privato e il mondo accademico al fine di trovare soluzioni concrete."  Il presidente del Comitato delle regioni (CoR), Luc Van den Brande h a affermato: "La giornata sul cambiamento climatico che si terrà il 7 ottobre nel corso degli OPEN DAYS costituirà un'opportunità ideale per le autorità locali e regionali di tutta Europa per inviare un forte messaggio sulla necessità di collaborare nell'affrontare le cause e gli effetti del riscaldamento globale in vista del vertice delle Nazioni Unite che si terrà a dicembre a Copenaghen." Sfide globali, risposta europea 213 regioni e città parteciperanno agli OPEN DAYS 2009 e lavoreranno su gruppi di tematiche quali l'innovazione o la sanità pubblica. I seminari che si terranno durante gli OPEN DAYS di quest'anno sono imperniati su quattro tematiche principali:   far ripartire la crescita: l'innovazione nelle città e regioni europee;   le regioni e il cambiamento climatico: la via europea allo sviluppo regionale sostenibile;   cooperazione territoriale: lavorare assieme al di là delle frontiere;   produrre risultati e guardare al futuro: valutazione della politica di coesione dell'UE e prospettive future.    Le discussioni sulla Strategia dell'UE per la regione del Mar Baltico saranno anch'esse al centro dell'agenda.  Adottata dalla Commissione europea a giugno (cfr.   IP/09/893   ), la strategia è una delle principali priorità della Presidenza svedese dell'UE e la prima che è stata sviluppata seguendo un approccio "macroregionale". Questa strategia intende intensificare la cooperazione tra gli otto Stati membri che si affacciano sul Baltico al fine di affrontare sfide specifiche che interessano questa regione, in particolare i problemi ambientali. Altri obiettivi comprendono il rafforzamento della competitività, lo sviluppo di collegamenti in materia di energia e trasporti e il miglioramento della sicurezza della regione, soprattutto in ambito marittimo. Il vice Primo Ministro svedese Maud Olofsson e i Ministri svedese e finlandese per gli Affari europei, Cecilia Malmström e Astrid Thors , parteciperanno a una riunione con la stampa consacrata al Mar Baltico che si svolgerà durante gli OPEN DAYS.  Le discussioni dovrebbero inoltre interessare una nuova strategia macroregionale per il bacino danubiano . Il Consiglio europeo ha chiesto alla Commissione di de lineare, entro la fine del 2010, il progetto di una strategia danubiana ed il  Comitato delle Regioni adotterà una relazione nel merito in occasione della sua sessione plenaria OPEN DAYS (7 ottobre). OPEN DAYS University  La OPEN DAYS University è una delle tante nuove iniziative che figurano nel programma 2009. Concepita per coinvolgere maggiormente il mondo accademico, la OPEN DAYS University prevede una serie di discussioni con rappresentanti di punta del mondo dell'università. Lo scrittore ed economista statunitense Jeremy Rifkin, famoso per le sue idee in merito alla "Terza Rivoluzione Industriale"  post-carbonio, indirizzerà ai convenuti un messaggio video che servirà a stimolare le discussioni sul modo in cui le regioni europee possono rispondere al cambiamento climatico . "Il luogo d'incontro": le regioni fanno affari  Durante gli OPEN DAYS i l ocali del Comitato saranno   il uogo d'incontro   per gli esperti locali e i rappresentanti di banche e compagnie internazionali quali Siemens e Motorola che si stanno riunendo per organizzare 33 seminari sullo sviluppo regionale e lo sviluppo delle attività commerciali. Lavorare in partenariato  La politica di coesione dell'UE, dotata di un bilancio di 347 miliardi di euro nel periodo 2007-2013 e che dà sostegno a 455 programmi di sviluppo negli Stati membri, richiede un'effettiva cooperazione tra le autorità pubbliche e il mondo imprenditoriale affinché sia fatto un uso ottimale dei finanziamenti UE. Gli OPEN DAYS possono contribuire a porre le fondamenta per questo tipo di partenariati e di progetti comuni. Gli OPEN DAYS a livello locale: l'Europa nella vostra regione  In 33 paesi si svolgeranno 233 eventi locali nell'ambito dell'iniziativa "L'Europa nella mia regione, l'Europa nella mia città". Tra gli eventi vi sono festival, dibattiti tra giovani, seminari e competizioni sportive. L'idea è di celebrare quanto finora è stato realizzato dall'Europa e far opera di sensibilizzazione sulla grandezza dell' investimento UE per il tramite della politica di coesione che serve a sovvenzionare progetti che vanno dai parchi tecnologici allo sviluppo della banda larga e ai trasporti ad alta velocità.  Contesto  Per ulteriori informazioni si rinvia al sito web degli OPEN DAYS 2009:   www.     opendays     .europa.eu    Allegato:   Media programme     OPEN DAYS 2009 partner regions and cities
IP/ 09/1420    Bruxelles, 5 ottobre 2009  Costituito un gruppo di alto livello sul latte che analizzerà le prospettive a lungo termine del settore  Mariann Fischer Boel, commissaria europea all’agricoltura e allo sviluppo rurale, ha informato oggi i ministri dell’agricoltura che la settimana prossima prenderanno il via i lavori di un gruppo di esperti di alto livello sul latte. In previsione della scadenza del regime delle quote latte il 1° aprile 2015, il gruppo analizzerà i provvedimenti da adottare a medio e lungo termine per il settore lattiero-caseario. Durante una colazione di lavoro la commissaria ha annunciato ai ministri che il gruppo analizzerà se siano necessarie nuove misure per stabilizzare il mercato e i redditi dei produttori, ridurre la volatilità dei prezzi e migliorare la trasparenza del mercato. Ha inoltre illustrato ai ministri il recente pacchetto di proposte che la Commissione sta preparando per sostenere il mercato lattiero-caseario e ha fornito gli ultimi aggiornamenti sulla situazione del mercato, che indicano una ripresa dei prezzi.   “ Sono lieta di poter affermare che sono già visibili gli effetti positivi delle nostre misure sui prezzi dei prodotti lattieri”, ha affermato la commissaria Fischer Boel. “Ma dobbiamo anche guardare avanti. Perciò avevo proposto il mese scorso di costituire un gruppo di alto livello che affronti il futuro del settore a lungo termine. I suoi lavori inizieranno il 13 ottobre. Gli esperti avranno modo di approfondire tutti problemi che il settore lattiero dovrà affrontare in futuro. Dobbiamo ridurre la volatilità del mercato, migliorare la trasparenza e capire in che modo si possa migliorare l’organizzazione degli agricoltori. Nel frattempo continueremo a risolvere i problemi dei produttori di latte a breve termine. Nei prossimi giorni gli Stati membri saranno autorizzati a versare ai propri produttori aiuti di Stato fino a 15 000 euro. Mi auguro che il Consiglio approverà formalmente tra due settimane la nostra proposta di prorogare le disposizioni relative alla cosiddetta rete di sicurezza.”  Il gruppo di alto livello Il gruppo di alto livello sul latte sarà presieduto dal direttore generale della DG Agricoltura e Sviluppo rurale, Jean-Luc Demarty, e sarà costituito da rappresentanti degli Stati membri. La Commissione intende invitare esperti e portatori di interesse, se opportuno, ad assistere il gruppo di alto livello nei suoi lavori. In linea di massima le riunioni avranno frequenza mensile e il gruppo sarà tenuto a presentare relazioni periodiche. I temi che è invitato a discutere sono i seguenti, anche se si tratta di un elenco non esaustivo:    rapporti contrattuali tra produttori di latte e latterie, per riequilibrare l’offerta e la domanda sul mercato del latte;    come rafforzare il potere contrattuale dei produttori di latte;   adeguatezza degli attuali strumenti di mercato;    trasparenza e informazione dei consumatori, questioni concernenti la qualità, la sanità e l’etichettatura;    ricerca e innovazione per migliorare la competitività del settore;   possibile mercato a termine nel settore lattiero-caseario.    La commissaria ha anche illustrato ai ministri l’ultimo pacchetto di misure di applicazione immediata a sostegno del mercato lattiero, che aveva presentato il 17 settembre al Parlamento europeo. Si propone di applicare al settore lattiero una clausola di urgenza come quella già in vigore per altri settori agricoli, che permette di reagire più rapidamente a eventuali turbative del mercato. Le modifiche dei regimi di acquisto di quote da parte degli Stati membri permettono di non imputare più alla quota nazionale, ai fini della decisione sull’eventuale riscossione del prelievo sulle eccedenze, le quote riscattate e mantenute nelle riserve nazionali. Se si decide la riscossione del prelievo supplementare, la parte corrispondente alla quota riscattata può essere utilizzata dagli Stati membri per la ristrutturazione del settore. La Commissione adotterà nei prossimi giorni le proposte legislative che tradurranno in pratica le misure prospettate. Sviluppi recenti sul mercato lattiero-caseario  Dai dati più recenti emerge che è in atto un miglioramento dei prezzi, non solo di tutti i prodotti lattiero-caseari, ma anche del latte crudo franco azienda. Il prezzo medio del latte nel periodo luglio/agosto si attesta, secondo le stime, sui 25-26 centesimi al litro e i dati recenti forniti da esponenti rappresentativi del settore europeo della trasformazione indicano un ulteriore aumento di 1-2 centesimi al litro per le consegne di settembre/ottobre. I prezzi a pronti del latte hanno registrato un incremento molto più consistente da giugno a questa parte. I prezzi dei prodotti ammissibili all ’intervento (burro e latte scremato in polvere) sono aumentati del 7-9% in tre mesi e si attestano oggi ben al di sopra del prezzo di intervento. Misure adottate in precedenza  La Commissione prevede di spendere quest ’anno fino a 600 milioni di euro per misure di mercato. La proposta della Commissione di prolungare il periodo di intervento sarà votata nella riunione del Consiglio del 19 ottobre prossimo. Quest’anno il 70% dei pagamenti diretti potrà essere versato con sei settimane di anticipo rispetto agli altri anni (a partire dal 16 ottobre). Nell’ambito della riforma della PAC del 2003, ai pagamenti diretti a favore dei produttori di latte sono stati aggiunti 5 miliardi di euro in più all’anno a compensazione delle riduzioni dei prezzi di intervento. Nell’ambito della “Valutazione dello stato di salute della PAC” e del Piano europeo di ripresa economica sono stati stanziati 4,2 miliardi di euro supplementari per far fronte alle cosiddette “nuove sfide”, tra cui la ristrutturazione del settore lattiero-caseario. Tutto questo si aggiunge ai fondi già disponibili nell’ambito della politica di sviluppo rurale. La Commissione ha rafforzato anche il programma di distribuzione di latte nelle scuole ampliando la gamma di prodotti e i gruppi di età che possono beneficiarne e ha avviato un nuovo programma di misure promozionali a favore dei prodotti lattiero-caseari. La Commissione sta preparando una relazione sulla filiera di approvvigionamento del settore lattiero al fine di accrescerne la trasparenza e appurare se vi siano problemi di concorrenza. La relazione è destinata ad essere pubblicata entro la fine dell’anno e discussa dal gruppo di alto livello.
IP/09/ 1508  Bruxelles, 14 ottobre 2009 La Commissione propone di semplificare e di rendere più prevedibile la disciplina delle successioni internazionali  La Commissione ha adottato oggi una proposta diretta a semplificare notevolmente la disciplina delle successioni internazionali nell'Unione europea. Obiettivo: facilitare la vita ai cittadini, definendo norme comuni che permettano di individuare agevolmente l'autorità competente e la legge che verrà applicata a tutti i beni della successione, ovunque si trovino. Grazie al regolamento proposto saranno garantiti meglio i diritti degli eredi, dei legatari e di tutti gli altri interessati, ma non solo: chiunque potrà organizzare più serenamente la propria successione e scegliere la legge che disciplinerà la trasmissione di tutti i suoi beni. La Commissione propone anche un certificato successorio europeo che consenta di dimostrare facilmente in tutta l'Unione la qualità di erede o di amministratore testamentario.   Il vicepresidenze Jacques Barrot, Commissario responsabile per il portafoglio Giustizia, libertà e sicurezza, ha espresso soddisfazione per l'adozione della proposta: "È assolutamente necessario consentire ai cittadini e agli operatori del diritto di comprendere, e in certa misura di scegliere, le norme da applicare a tutti i beni costitutivi di una successione, ovunque si trovino.  Con questa proposta, che assume la residenza abituale a criterio per determinare l'autorità competente e la legge normalmente applicabile, pur consentendo, se lo si desidera, di scegliere che la successione sia regolata dalla legge dello Stato di cui si ha la cittadinanza, siamo in grado di offrire maggiore certezza giuridica e maggiore flessibilità, quindi più serenità.  Il certificato successorio europeo permetterà invece di far valere la qualità di erede o di amministratore testamentario in tutta l'Unione senza bisogno di ulteriori adempimenti. Abbiamo così aggiunto un altro tassello alla costruzione di un vero spazio giudiziario europeo in materia civile".  Ogni anno nell'Unione europea sono 450.000 le successioni internazionali aperte, patrimonio notevole stimato in più di 120 miliardi di euro. Le norme applicabili a queste successioni sono però assai complesse e difficilmente prevedibili e le disposizioni che disciplinano la competenza, ma anche la legge applicabile, variano molto da uno Stato membro all'altro. Ne discende una grande incertezza giuridica, spesso vissuta male non solo dagli eredi, che si ritrovano in una situazione giuridico-amministrativa intricata per avere ereditato un bene situato in un altro Stato membro, ma anche da quanti desiderano organizzare la successione mentre sono ancora in vita. La proposta ha tre obiettivi: aumentare la certezza giuridica garantendo la prevedibilità e la coerenza delle norme applicabili; offrire alle persone maggiore flessibilità nella scelta della legge applicabile alla loro successione; garantire i diritti degli eredi e/o legatari ma anche i diritti degli altri interessati (ad esempio i creditori).  Quest'iniziativa non modifica tuttavia le disposizioni nazionali sostanziali che disciplinano le successioni. Sono sempre le norme nazionali che regolano questioni quali la determinazione dell'erede o la quota ereditaria che spetta ai figli e al coniuge. Allo stesso modo, non vi sono conseguenze per il diritto reale o il diritto di famiglia proprio di ogni Stato membro. La proposta non modifica poi neanche il trattamento fiscale applicabile ai beni della successione, che continua ad essere regolato dal diritto nazionale. Come funzionerà il futuro regolamento?  La proposta prevede un criterio unico per determinare nel contempo la competenza delle autorità e la legge normalmente applicabile a una successione transfrontaliera: la residenza abituale del defunto. I cittadini residenti all'estero potranno tuttavia scegliere di sottoporre l'intera successione alla legge dello Stato di cui hanno la cittadinanza. Tutti i beni della successione saranno quindi disciplinati da una sola ed unica legge, e si ridurrà così il rischio di decisioni contraddittorie degli Stati membri. Unica sarà anche l'autorità competente a risolvere le controversie legate alla successione, ossia l'autorità del luogo di residenza abituale che potrà comunque declinare la competenza a favore dell'autorità dello Stato di cittadinanza, se quest'ultima è più adatta per conoscere della causa. Il principio del reciproco riconoscimento si applicherà poi, in pieno, alle decisioni e agli atti pubblici adottati in materia successoria.  La proposta crea anche un certificato successorio europeo , affinché sia possibile dimostrare, senza ulteriori adempimenti, la qualità di erede o i poteri di amministratore o esecutore testamentario. Il certificato segnerà un progresso evidente rispetto alla situazione attuale in cui può essere molto difficile far valere i propri diritti. Ne conseguiranno un'accelerazione dei procedimenti e una riduzione dei relativi costi. Per maggiori informazioni sulle attività del vicepresidente Barrot si veda il sito:    http://www.ec.europa.eu/commission_barroso/barrot/index_fr.htm
IP/09/1516 Bruxelles, 14 ottobre 2009  Realizzare la prospettiva europea del Kosovo *   Oggi la Commissione europea intende segnare una svolta nelle relazioni UE-Kosovo. Nella comunicazione "Realizzare la prospettiva europea del Kosovo", la Commissione propone di avviare un nuovo processo verso l'esenzione dal visto per i cittadini kosovari e di approntare i preparativi per un accordo commerciale globale, una volta che il Kosovo avrà soddisfatto i requisiti necessari. Olli Rehn, Commissario per l'allargamento, ha così commentato: "La decisione di oggi segna una nuova tappa. Si tratta di una serie di misure pratiche volte ad offrire ai cittadini del Kosovo una vita migliore.  Con queste misure potremo dimostrare al Kosovo che l'avvicinamento all'Unione non è un concetto astratto ma un qualcosa di reale, con benefici tangibili per tutti.  Chiediamo ora agli Stati membri dell'Unione di approvare le nostre proposte per fare in modo che il Kosovo rimanga al passo con gli sviluppi negli altri paesi dei Balcani occidentali."  L'iniziativa rientra nella strategia di allargamento 2009 della Commissione, che prevede anche una relazione sullo stato di avanzamento del Kosovo. Nel novembre scorso, gli Stati membri dell'Unione hanno accolto con favore la proposta della Commissione di riflettere su come l'UE poteva sostenere lo sviluppo politico e socio-economico del Kosovo nel contesto generale della sua prospettiva europea.  Nella comunicazione di oggi, la Commissione indica i principali settori nei quali il Kosovo è chiamato ad intervenire nei prossimi anni, mostrando come l'Unione potrà essere d'aiuto.  La comunicazione si conclude con una serie di raccomandazioni.  La Commissione propone di avviare i lavori sulla liberalizzazione dei visti per i cittadini del Kosovo  e di preparare i rapporti commerciali con il Kosovo.  Si tratta inoltre di esplorare le possibili modalità di partecipazione del Kosovo ad alcuni programmi comunitari e di coinvolgere il Kosovo in iniziative settoriali in materia di occupazione, imprese e istruzione.  La Commissione propone altresì di aggiornare il dialogo politico UE-Kosovo e di estendere l'assistenza finanziaria comunitaria alla cooperazione transfrontaliera.  L'attuazione progressiva delle misure proposte andrà di pari passo con i progressi realizzati dal Kosovo.  Le proposte della Commissione non pregiudicano le posizioni dei singoli Stati membri sullo status del Kosovo. * Ai sensi dell'UNSCR 1244/99
IP/09/ 1540  Bruxelles, 19 ottobre 2009 Nove europei su dieci continuano a sostenere decisamente l'aiuto allo sviluppo nonostante la recessione Eurobarometro n. 318 Speciale Eurobarometro "L'aiuto allo sviluppo in tempi di difficoltà economiche" In attesa della quarta edizione delle "Giornate europee dello sviluppo", uno Speciale Eurobarometro sull'aiuto allo sviluppo in tempi di difficoltà economiche mostra che la crisi in corso nei paesi europei non ha influenzato il sostegno pubblico agli aiuti allo sviluppo, che rimane elevato.  Circa il 90% degli europei continua a considerare importante lo sviluppo e il 72% degli europei ritiene non solo che gli attuali impegni a favore dei paesi in via di sviluppo vadano onorati, ma che vadano assunti ulteriori impegni. " Questo sondaggio dimostra chiaramente che i cittadini si aspettano che i loro governi e la Commissione dell'UE scavino a fondo per trovare finanziamenti a favore dello sviluppo ", sostiene il commissario europeo per lo sviluppo e gli aiuti umanitari, Karel De Gucht. "Anche nel contesto della crisi economica, invito di nuovo gli Stati membri dell'UE a mantenere il loro impegno ad aumentare l'aiuto allo sviluppo fino a 69 milioni di euro entro il 2010, per conseguire il traguardo a medio termine degli obiettivi di sviluppo del millennio".  Una vasta maggioranza dei cittadini europei (il 61%) ritiene che l'Europa possa contribuire positivamente alla discussione sullo sviluppo globale. " Gli europei capiscono sempre meglio perché lo sviluppo sia importante e chiedono che i mezzi d'informazione nazionali dedichino più spazio alle questioni dello sviluppo ", afferma Margot Wallström, vicepresidente della Commissione e commissario responsabile delle relazioni istituzionali e della strategia di comunicazione. È interessante notare che la crisi economica non viene considerata una sfida cruciale per i paesi in via di sviluppo: per un europeo su due, la difficoltà principale per tali paesi è la povertà, che supera la crisi economica e alimentare (35%). Sembra che gli europei comprendano che, al di là del declino economico, la povertà costituisce il problema strutturale fondamentale. Altri risultati interessanti:   due europei su tre citano motivazioni di interesse personale per fornire gli aiuti (64%), in particolare il commercio, il terrorismo, la migrazione e le relazioni politiche con i paesi terzi;   non si registra una mancanza d'interesse: il 42% degli europei chiede anzi che i mezzi d'informazione dedichino maggiore spazio alle questioni relative allo sviluppo;   il 74% degli europei non ha mai sentito parlare degli obiettivi di sviluppo del millennio: questa percentuale è inferiore a quella del 2007 (80%).   Contesto La relazione espone i risultati dell'indagine sia a livello dell'intera UE, sia paese per paese. Da questi risultati si evince che la cooperazione allo sviluppo rende l'Unione europea più coesa. Perché gli aiuti siano efficaci devono aumentare la coerenza e il consenso tra gli Stati membri. I sondaggi europei mostrano che dal 2004 si stanno riducendo le differenze interne all'Unione, specialmente tra i paesi che hanno aderito all'UE a partire da quell'anno e gli altri Stati membri. Sono forniti dati sul livello di istruzione, sull'età e sulla posizione socioeconomica degli interpellati.  Lo Speciale Eurobarometro n. 318 dal titolo "L'aiuto allo sviluppo in tempi di difficoltà economiche" è stato condotto nei mesi di maggio e giugno 2009, allo scopo di valutare se la crisi abbia influenzato il sostegno pubblico alla cooperazione allo sviluppo nei paesi europei. Si tratta della più recente di una serie di indagini volte a misurare la consapevolezza degli europei circa le questioni dello sviluppo a partire dal 2004. Laddove opportuno vengono stabiliti confronti con i risultati di studi precedenti.  L'edizione completa della relazione si può consultare sul seguente sito:    http://ec.europa.eu/public_opinion/archives/eb_special_en.htm    Sito web:    http://ec.europa.eu/development/index_en.cfm
IP/09/1544  Bruxelles , 19 ottobre 2009   La Commissione europea iscrive all’ordine del giorno dell’UE le sfide della digitalizzazione dei libri per autori, biblioteche e consumatori  La Commissione europea ha adottato oggi una comunicazione relativa al diritto d’autore nell’economia della conoscenza per raccogliere le importanti sfide, culturali e giuridiche, associate alla digitalizzazione e alla diffusione su vasta scala dei libri, in particolare delle collezioni delle biblioteche europee. La Comunicazione è stata elaborata congiuntamente dai commissari Charlie McCreevy e Viviane Reding. Le biblioteche digitali, quali Europeana (   http//www.europeana.eu   ), offriranno ai ricercatori ed ai consumatori di tutta l’Europa nuovi strumenti per accedere alla conoscenza. Per far ciò, tuttavia, la Commissione dovrà trovare una soluzione per le opere orfane che, a causa dell’incertezza quanto ai titolari dei loro diritti, spesso non possono essere digitalizzate. Un altro obiettivo fondamentale della comunicazione consiste nel migliorare la diffusione e l’offerta di opere presso i potatori di handicap, segnatamente i non vedenti.  In occasione dell ’adozione della comunicazione, i commissari McCreevy e Reding hanno sottolineato che il dibattito sull’intesa  raggiunta negli Stati Uniti su  Google Books   ha mostrato ancora una volta che l’Europa non può rimanere indietro di fronte alla sfida del digitale.       “Dobbiamo valorizzare l’Europa come centro di creatività e di innovazione. Il vasto patrimonio di cui le biblioteche europee dispongono non può languire ma deve diventare accessibile ai nostri concittadini”,  ha dichiarato il commissario McCreevy, responsabile per il mercato interno.    La commissaria Reding, responsabile per la società dell’informazione e i media, ha aggiunto:  “In tutto il mondo sono già state lanciate importanti attività di digitalizzazione. L’Europa deve cogliere quest’opportunità per assumere l’iniziativa e garantire che la digitalizzazione dei libri avvenga conformemente alla legislazione europea in materia di diritti d’autore e nel pieno rispetto della diversità culturale europea. L’Europa, dotata di un ricco patrimonio culturale, ha molto da offrire e da guadagnare con la digitalizzazione dei libri. Se agiremo con prontezza, le soluzioni europee promotrici della competitività per la digitalizzazione dei libri potranno senz’altro diventare operative prima delle soluzioni attualmente previste negli Stati Uniti con l’ intesa su  Google Books “.        Questa comunicazio ne verte sulle azioni che la Commissione intende lanciare: conservazione digitale e diffusione di materiale scientifico e culturale nonché delle opere orfane ed accesso alle conoscenze per i portatori di handicap. Le sfide individuate oggi dalla Commissione emergono dalla consultazione pubblica effettuata lo scorso anno su un Libro verde (   IP/08/1156   ), dall’attività del gruppo di alto livello della Commissione sulle biblioteche digitali e dalle esperienze acquisite con Europeana, la biblioteca digitale europea (   IP/09/1257   ).  L e riunioni d’informazione organizzate di recente dalla Commissione in merito all’intesa su Google Books hanno permesso di attirare l’attenzione sulla situazione anormale che potrebbe scaturire dalla sua approvazione, ovvero che l’elevato numero di opere europee presenti nelle biblioteche americane e che sono state digitalizzate da Google sarebbero a disposizione unicamente dei consumatori e dei ricercatori che operano negli Stati Uniti ma non di quelli attivi in Europa. Assicurare che gli europei dispongano di un accesso al proprio patrimonio culturale, pur garantendo che gli autori europei percepiscano un’equa remunerazione, è quindi un argomento di scottante attualità che richiederà risposte a livello europeo, come hanno di recente sottolineato insieme i commissari Viviane Reding e Charlie McCreevy (   MEMO/09/376   ).   Conservazione e diffusione digitali  La Commissione lancerà ora un dialogo fra parti interessate per trovare valide soluzioni affinché i diritti possano essere concessi in modo semplice e poco oneroso in modo da consentire una digitalizzazione su ampia scala e permettere alle collezioni delle biblioteche ancora protette da diritti d’autore di essere divulgate on line . Ciò riguarda al tempo stesso le opere esaurite e le opere orfane, ovvero le opere per le quali è impossibile identificare o localizzare il proprietario. Opere orfane  La digitalizzazione e la diffusione delle opere orfane sollevano un problema culturale ed economico del tutto particolare poiché la mancanza di un titolare del diritto conosciuto significa che l’utente non può ottenere l’autorizzazione necessaria, ad esempio, per digitalizzare un libro. Le opere orfane costituiscono una parte non trascurabile delle collezioni in possesso delle istituzioni culturali europee (la British Library, ad esempio, calcola che il 40% delle sue collezioni protette dal diritto di autore siano orfane   1   ). La Commissione esaminerà ora più approfonditamente la questione mediante un’analisi d’impatto. L’obiettivo consiste nel trovare una valida soluzione a livello europeo per facilitare la digitalizzazione e la diffusione delle opere orfane nonché nel definire standard comuni di necessaria diligenza per riconoscere lo status di opere orfane in tutta l’Unione europea. I primi progressi in materia sono già stati compiuti grazie al progetto   ARROW   ( Accessible Registries of Rights Information and Orphan Works ), che riunisce biblioteche nazionali, società di gestione collettiva dei diritti ed editori e che è cofinanziato dalla Commissione europea nell’ambito del   programma eContentplus   (2,5 milioni di EUR). Questo progetto (lanciato nel mese di novembre 2008) vuole individuare i titolari dei diritti e chiarire la situazione di un’opera in termini di diritti d’autore, segnatamente nei casi in cui essa sia esaurita o qualora si tratti di un’opera orfana: “ il progetto ARROW, finanziato dall’Unione europea, rappresenta un primo passo per collegare i diversi registri dei diritti d’autore d’Europa e rendere più agevole l’individuazione dei titolari ”, hanno dichiarato oggi i commissari Viviane Reding e Charlie McCrevy. “ Noi esortiamo le biblioteche nazionali, le società di gestione collettiva e gli editori ad approfittare di questo inizio favorevole ed a collaborare con la Commissione nell’elaborazione di un sistema paneuropeo di registri dei diritti d’autore tale da favorire la concorrenza e che consenta l’autorizzazione transfrontaliera nell’ambito di un sistema di prezzi trasparente ed economico, garantendo al tempo stesso un’equa remunerazione degli autori ”.  Accesso ai portatori di handicap  I portatori di handicap fanno fron te a numerose difficoltà per accedere all’informazione. In particolar modo i non vedenti lamentano la mancanza di libri : solo il 5% delle pubblicazioni europee è infatti disponibile in formati che sono loro accessibili, situazione ulteriormente aggravata dalle restrizioni alla distribuzione transfrontaliera, anche fra paesi in cui si parla la stessa lingua. Un Forum costituito dalle parti interessate dedicato alle esigenze dei portatori di handicap, in particolare dei non vedenti, studierà le possibili soluzioni politiche, inclusi gli strumenti atti ad incoraggiare una commercializzazione di opere senza ostacoli in formato accessibile in tutta l’Unione europea.   Ulteriori informazioni sono disponibili su :     http://ec.europa.eu/internal_market/copyright/copyright-infso/copyright-infso_en.htm      http://ec.europa.eu/information_society/newsroom/cf/itemlongdetail.cfm?item_id=5332    Informazioni sulle iniziative europee nel settore delle biblioteche digitali:    http://ec.europa.eu/information societ/activities/digital libraries/index en.htm     Informazioni sul progetto ARROW finanziato dall’UE: http://ec. europa.eu/avpolicy/docs/reg/cinema/june09/arrow.pdf Per ulteriori informazioni  Oliver DREWES: 02/299.24.21 Martin SELMAYR: 02/298.12.30 Mina ANDREEVA: 02/299.13.82 Catherine BUNYAN: 02/299.65.12   1 :  La recente relazione “In from the cold” indica che le questioni rimaste irrisolte relativamente ad opere orfane si ripercuotono sull’89% dei servizi forniti dai musei, dalle gallerie, dalle biblioteche e dagli archivi pubblici del Regno Unito.
IP/09/ 1573  Bruxelles, 22 ottobre 2009 Il gran premio Natali 2009 al giornalista cinese Yee Chong LEE per un servizio sul terremoto nel Sichuan Si è tenuta oggi a Stoccolma la cerimonia di assegnazione del premio Lorenzo Natali di giornalismo, durante le giornate europee dello sviluppo. Una giuria indipendente, composta da otto specialisti del settore, ha premiato quindici vincitori selezionati tra oltre 1000 candidati provenienti da tutto il mondo. Sono stati assegnati dodici premi regionali, un premio speciale radio, un premio speciale televisione e il gran premio Natali, attribuito a Yee Chong Lee, giornalista dell'emittente Now TV, per un servizio sulla regione dello Sichuan a un anno dal terremoto. Nel mese trascorso sui luoghi della catastrofe, il giovane reporter di Hong Kong ha intervistato la popolazione per chiarire i motivi del disastro e illustrare lo stato della ricostruzione. Karel De Gucht, commissario europeo per lo Sviluppo e gli aiuti umanitari, ha dichiarato: "La libertà d'espressione è un diritto fondamentale. In quanto testimoni del nostro tempo, i giornalisti hanno scelto di parlare delle condizioni di vita dei nostri contemporanei, di raccontare gli eventi che scuotono il pianeta e di denunciare ingiustizie e scandali e così facendo partecipano alla promozione della democrazia, dello sviluppo e delle libertà. Il premio Natali è l'occasione per rendere omaggio a uomini e donne che, a volte a rischio della propria vita, si battono per migliorare il mondo in cui viviamo mettendoci sotto gli occhi le realtà quotidiane. Tengo a congratularmi con tutti i vincitori e in particolare con Yee Chong Lee, vincitore del gran premio Natali 2009, il quale ha dimostrato quanto sia necessario seguire una vicenda quando non è più al centro dell'attualità. Tengo inoltre a ringraziare in particolare i membri e la presidente della giuria 2009, Barbara Serra, giornalista di Al Jazeera." Gli altri giornalisti premiati hanno trattato i seguenti temi:   la persecuzione degli albini nell'Africa subsahariana;   le milizie nelle favelas;   il mercato nero dei cadaveri in Cina;   gli stupri di guerra nella Repubblica democratica del Congo;   i bambini stregoni nella Repubblica democratica del Congo;   le condizioni di detenzione in Zimbabwe.   Contesto Il premio Lorenzo Natali, istituito nel 1992, è un riconoscimento mondiale dedicato a tutti i mezzi di comunicazione. Il premio è parte integrante della politica di sviluppo della Commissione europea, per la quale la difesa delle libertà fondamentali, la libertà di espressione, la democrazia e i diritti umani svolgono un ruolo fondamentale.  Il premio Lorenzo Natali è organizzato dalla Commissione europea insieme alle più note associazioni mondiali di giornalismo, tra cui Reporters Sans Frontières (vincitrice del premio Sakharov per la libertà di pensiero nel 2005) e la World Association of Newspapers and News publishers (rappresentativa di un totale di oltre 18.000 pubblicazioni dei cinque continenti).  Per ulteriori informazioni:   http://www.prixnatali2009.eu/   Per la televisione: estratti della cerimonia e Video News Release Special sul vincitore del gran premio (ulteriori informazioni su Europe By Satellite):   http://ec.europa.eu/avservices/ebs/schedule.cfm   Allegato La premiazione al completo: Gran premio Natali:  Sichuan Earthquake, One year on di Yee Chong LEE, Now TV, Cina Vincitori della regione Africa:  1° premio: The battle for souls di Richard MGAMBA, The Guardian on Sunday , Tanzania  2° premio: Undercover inside the chinese sex mafia… di Anas AREMEYAW ANAS, The New Crusading Guide , Gana  3° premio: Du pain souterrain au prix de la témérité di Moussa ZONGO, L'événement , Burkina Faso Vincitori della regione America Latina e Caraibi:  1° premio: Dossiê Milícia di  João Antônio BARROS e Thiago PRADO, O Dia , Brasile  2° premio: Amores que matan di Dora Luz ROMERO MEJÍA, La Prensa , Nicaragua  3° premio: En clínicas se hace de todo para curar homosexualidad di  María Alejandra TORRES REYES, Diario El Universo , Ecuador Vincitori della regione Asia e Pacifico:  1° premio: Deadly harvest di Fiona TAM, South China Morning Post , Cina  2° premio: The Ticking Bomb di Massoud ANSARI, Herald , Pakistan  3° premio: Living Without Bombs di Mui Yoon CHIN, The Star , Malaysia Vincitori della regione Europa:  1° premio: Raped By Seven Soldiers. Forced To See Her Family Murdered... di Lucy ADAMS, The Herald , Regno Unito  2° premio: Lipstick revolution: Iran's women are taking on the mullahs di Katherine BUTLER, The Independent , Regno Unito  3° premio: Daddy raped me. Simply raped. Almost every day di Janar FILIPPOV, Eesti Ekspress , Estonia  Il premio speciale radio è andato a Enfants dits "sorciers":  enfants en danger di Freddy MATA MATUNDU e Larissa DIAKANUA, Radio Top Congo FM, Repubblica democratica del Congo  Il premio speciale televisione è andato a Hell Hole di Johann ABRAHAMS e Godknows NARE, SABC, Sud Africa Composizione della giuria 2009: Presidente:  Barbara Serra - Al Jazeera, TV Membri:  Heather Blake - Reporters sans frontière (RSF)  Agnès Gaudu - Courrier International  Kate Gilmore - Amnesty International  Raphael Gomide - Gran premio Lorenzo Natali 2008  Karin Hübinette - SVT TV  Larry Kilman - World Association of Newspapers and News Publishers (WAN-IFRA)  Martin Plaut - BBC
IP/ 09/1574   Bruxelles, 23 ottobre 2009  Una nuova piattaforma della società civile promuove il multilinguismo  Una nuova piattaforma della società civile volta alla promozione del multilinguismo ha tenuto oggi a Bruxelles la sua riunione costitutiva. Obiettivo principale della piattaforma è promuovere un dialogo permanente tra la Commissione e la società civile in merito ai diversi aspetti della politica di multilinguismo. Tra i membri della piattaforma vi sono rappresentanti del mondo dell'istruzione e della cultura, dei mass media e di altre organizzazioni della società civile, quali il Club di Madrid e la Fondazione Yuste.  " È impossibile esagerare l'importanza delle lingue ai fini della coesione sociale e del superamento delle barriere che si frappongono all'integrazione", ha affermato il commissario Leonard Orban in occasione dell'inaugurazione della piattaforma.  La piattaforma della società civile per prom uovere il multilinguismo costituirà una tribuna per lo scambio di buone pratiche rivolta al mondo dei media, alle organizzazioni culturali e agli attori dell'istruzione non formale e informale. L'obiettivo è incoraggiare il dibattito pubblico sul modo migliore per promuovere un uso più ampio di lingue diverse. Tra i destinatari privilegiati dei lavori della piattaforma vi sono i giovani che hanno abbandonato la scuola, le persone in formazione, gli anziani e gli immigrati.   La piattaforma svilupperà anche proposte da sottoporre ai governi nazionali nell'ambito della loro cooperazione sulle questioni del multilinguismo correlate all'istruzione e alla formazione. Piattaforma sul multilinguismo destinata alle aziende  Il 22 settembre 2009 il commissario ha inaugurato un'analoga tribuna tematica per le aziende. Alla Business Platform for Multilingualism partecipano le aziende, le parti sociali, le organizzazioni di categoria, le camere di commercio, le organizzazioni per la promozione commerciale, le scuole e le autorità preposte all'istruzione. Contesto  La Commissione europea è ben consapevole dell'importanza delle lingue per la coesione sociale e per il superamento degli ostacoli che si frappongono all'integrazione. La comunicazione del 2008 sul multilinguismo sollecitava la creazione di una piattaforma della società civile volta a promuovere il multilinguismo al fine del dialogo interculturale. Nel contesto dell'Anno europeo della Creatività e dell'Innovazione 2009 la Commissione ha ribadito che le competenze linguistiche possono contribuire alla realizzazione sociale e individuale. Elenco dei membri della piattaforma  EEE-YFU -Youth For Understanding Federation of European Publishers  RECIT -Réseau européen des centres internationaux de traduction littéraire  ACT - Association of Commercial Television in Europe  Culturelink Network Literature Across Frontiers  EFIL - European Federation for Intercultural Learning  CEATL -Conseil européen des associations de traducteurs littéraires  CMFE Community Media Forum Europe  Yuste -Fundación Academia Europea de Yuste   FUEV - Föderalistische Union Europäischer Volksgruppen EUROPEAN WRITERS’ COUNCIL  EAEA -European Association for the Education of Adults  CEPI - European Coordination of Independent Producers European Theatre Convention  EBLUL – Eurolang Brussels  ECA - European Council of Artists  EPC - European Publishers Council  ALTE - European Projects Officer  EEU -Eŭropa Esperanto-Unio  Club of Madrid Brussels Office European Association for Terminology  The European Forum for Vocational Education and Training (EfVET)  EUROCLIO – European Association of History Educators  EUNIC Brussels aisbl  ISSA - International Step by Step Association  Mercator Network of Language Diversity Centres  ECSWE - European Council For Steiner Waldorf Education  EFNIL - European Federation of National Institutions for Language Per saperne di più:    IP/08/1340   : La Commissione intende sfruttare tutto il potenziale delle lingue (18/09/2008)   Invito a manifestare interesse in relazione alla piattaforma della società civile per promuovere il multilinguismo:    http://ec.europa.eu/education/languages/news/news3577_en.htm     Il sito tematico della Commissione e uropea: "sfruttare tutto il potenziale delle lingue in Europa":    http://ec.europa.eu/education/languages/news/news2853_en.htm    Business Platform for Multilingualism :    http://ec.europa.eu/education/languages/news/news3639_en.htm     Sito web del c ommissario Orban:    http://ec.europa.eu/commission_barroso/orban/index_it.htm
IP/09/ 1626  Bruxelles, 29 ottobre 2009  Telecomunicazioni: la Commissione porta avanti il procedimento contro il Regno Unito in materia di protezione della vita privata e dei dati personali   La Commissione ha avviato oggi la seconda fase di un procedimento di infrazione contro il Regno Unito volto a garantire il pieno rispetto delle norme comunitarie in materia di protezione della vita privata e dei dati personali nella fruizione di servizi di comunicazione elettronica da parte dei cittadini britannici. In base alla normativa europea, gli Stati membri devono assicurare la riservatezza delle comunicazioni elettroniche dei cittadini, come le e-mail o la navigazione su internet, vietandone l'intercettazione o la sorveglianza illegali senza il consenso degli utenti. Poiché queste norme non sono state trasposte pienamente nel diritto nazionale britannico, la Commissione ha comunicato oggi che invierà al Regno Unito un parere motivato.  Viviane Reding, commissaria europea per le telecomunicazioni, ha affermato: "La privacy e l'integrità dei dati personali nel mondo digitale non sono solo questioni importanti, bensì diritti umani tutelati dalle norme europee. Per questo la Commissione vigila per assicurare il rispetto delle norme comunitarie e dei diritti sanciti dall'Unione.  La garanzia della riservatezza digitale è un elemento chiave per rafforzare la fiducia in internet, pertanto chiedo alle autorità del Regno Unito di modificare la legislazione nazionale al fine di garantire che i cittadini britannici possano usufruire appieno delle tutele previste dal diritto comunitario in materia di riservatezza delle comunicazioni elettroniche."  La Commissione ribadisce la propria convinzione che il Regno Unito non rispetti le disposizioni comunitarie a tutela della riservatezza delle comunicazioni elettroniche, come le e-mail o la navigazione su internet, previste dalle direttive   2002/58/EC   ("ePrivacy") e   95/46/CE   (direttiva sulla protezione dei dati). La Commissione è giunta a questa conclusione dopo un'attenta analisi della risposta delle autorità britanniche alla lettera di costituzione in mora (la prima fase del procedimento di infrazione) inviata il 14 aprile 2009 (   IP/09/570   ).  La Commissione ha avviato il procedimento in seguito alla risposta delle autorità britanniche alle denunce dei cittadini in merito all'uso di software di "behavioural advertising" da parte dei fornitori di servizi internet. In particolare, la Commissione ha riscontrato tre lacune nelle norme vigenti nel Regno Unito che disciplinano la riservatezza delle comunicazioni elettroniche:    non esiste un 'autorità nazionale indipendente preposta al controllo delle intercettazioni delle comunicazioni, sebbene l'istituzione di una tale autorità sia prevista dalle direttive ePrivacy e sulla protezione dei dati, in particolare con il compito di ricevere le denunce relative all'intercettazione delle comunicazioni;    la normativa britannica vigente (Regulation of Investigatory Powers Act 2000 - RIPA) consente l 'intercettazione delle comunicazioni non solo quando gli interessati vi hanno consentito, ma anche quando chi esegue l'intercettazione ha "ragionevoli motivi di ritenere" che il consenso sia stato concesso. Queste norme non rispettano la legislazione comunitaria che definisce il consenso come una manifestazione di volontà libera, specifica e informata;     le disposizioni britanniche che vietano e prevedono sanzioni per le intercettazioni illegali riguardano solo le intercettazioni "intenzionali", mentre il diritto comunitario impone agli Stati membri di vietare e sanzionare tutte le intercettazioni illegali, indipendentemente dalla loro intenzionalità.    Il Regno Unito dispone di due mesi per rispondere a questa seconda fase del procedimento di infrazione. In assenza di risposta, o se le risposte pervenute saranno insoddisfacenti, la Commissione potrà deferire la causa alla Corte di giustizia delle Comunità europee.    Contesto  La direttiva UE relativa al trattamento dei dati personali e alla tutela della vita privata nel settore delle comunicazioni elettroniche stabilisce che gli Stati membri assicurano la confidenzialità delle comunicazioni nonché dei relativi dati sul traffico vietando le intercettazioni illegali e la sorveglianza senza il consenso dei soggetti interessati (   Direttiva 2002/58/CE   , articolo 5, paragrafo 1. La direttiva UE sulla protezione dei dati specifica che il consenso della persona interessata deve essere una "manifestazione di volontà libera, specifica e informata" (   Direttiva 95/46/CE   , articolo 2, lettera h)). Inoltre, in base all'articolo 24 della direttiva sulla protezione dei dati, gli Stati membri stabiliscono le sanzioni da applicare in caso di violazione e l'articolo 28 prevede che una o più autorità indipendenti siano incaricate di sorvegliare l'applicazione delle disposizioni di attuazione della direttiva. Queste disposizioni della direttiva sulla protezione dei dati si applicano anche nel settore della riservatezza delle comunicazioni.   Un riepilogo dettagliato dei procedimenti di infrazione in materia di telecomunicazioni è disponibile all'indirizzo:   http://ec.europa.eu/information_society/policy/ecomm/implementation_enforcement/infringement/
IP/09/ 1646   Bruxelles, 29 ottobre 2009   La Commissione finanzierà quasi 200 nuovi progetti LIFE+ per un totale di 200 milioni di EUR   La Commissione europea ha approvato il finanziamento di 196 nuovi progetti nell’ambito del secondo invito a presentare proposte per il programma LIFE+ (2007-2013), il Fondo europeo per l’ambiente. I progetti presentati provengono dall’insieme dell’UE e riguardano interventi nei settori della tutela della natura, della politica ambientale e dell’informazione e comunicazione. In totale rappresentano un investimento di 431 milioni di EUR, di cui 207,5 milioni di EUR saranno coperti dal contributo comunitario.   Questo il commento del commissario per l’Ambiente Stavros Dimas: “Sono convinto che questi progetti recheranno un sostanziale contributo alla tutela della natura e al miglioramento dell’ambiente, contribuendo altresì a sensibilizzare gli Europei sulle principali sfide ambientali cui siamo confrontati, in particolare i cambiamenti climatici e la perdita della biodiversità.”   In seguito all’invito a presentare proposte, chiusosi nel novembre del 2008, la Commissione ha ricevuto oltre 600 proposte da organismi pubblici o privati dei 27 Stati membri dell’UE. Di queste, 196 sono state selezionate per un cofinanziamento nell’ambito delle tre componenti del programma, ossia LIFE+ Natura e biodiversità, LIFE+ Politica e governance ambientali e LIFE+ Informazione e comunicazione.   I progetti LIFE+ Natura e biodiversità migliorano lo stato di conservazione di specie e habitat in pericolo.  Tra le 227 proposte ricevute, la Commissione ha scelto 80 progetti da finanziare, presentati da partenariati tra organismi di conservazione, enti governativi e altri soggetti. Situati in 22 Stati membri, tali progetti rappresentano un investimento complessivo di 199 milioni di EUR, a fronte dei quali il contributo comunitario sarà di circa 107 milioni di EUR. La maggior parte dei progetti (74) riguardano la natura e contribuiscono all’attuazione delle direttive sugli uccelli e/o sugli habitat e alla realizzazione della rete Natura 2000. Gli altri sei sono progetti relativi alla biodiversità, una nuova categoria di LIFE+ per progetti pilota che affrontano temi più ampi connessi alla biodiversità.  I progetti LIFE+ Politica e governance ambientali sono progetti pilota che contribuiscono allo sviluppo di idee politiche, tecnologie, metodi e strumenti innovativi. Tra le 288 proposte ricevute, la Commissione ha scelto 99 progetti presentati da una vasta gamma di organizzazioni del settore pubblico e privato. I progetti selezionati, localizzati in 19 Stati membri, rappresentano un investimento complessivo di 211 milioni di EUR, al quale l’UE contribuirà con circa 90 milioni di EUR. La quota più cospicua del finanziamento comunitario (circa 26 milioni di EUR) è destinata a 28 progetti concernenti i rifiuti e le risorse naturali. I cambiamenti climatici costituiscono il secondo settore prioritario, con 24 progetti che fruiranno di finanziamenti per circa 25 milioni di EUR, seguito dalle risorse idriche (17 progetti). I rimanenti 30 progetti vertono su una molteplicità di temi tra cui l’aria, le sostanze chimiche, ambiente e sanità, foreste, innovazione, rumore, suolo, approcci strategici e ambiente urbano.  I progetti LIFE+ Informazione e comunicazione divulgano informazioni e mettono in rilievo le questioni ambientali, oltre a promuovere la formazione e la sensibilizzazione alla prevenzione degli incendi boschivi.  Tra le 98 proposte ricevute, la Commissione ha scelto 17 progetti presentati da una serie di organizzazioni del settore pubblico e privato che si occupano della natura e/o dell’ambiente. Situati in 12 Stati membri, i progetti in questione rappresentano un investimento globale di 21 milioni di EUR, al quale l’UE contribuirà con circa 10 milioni di EUR. Il programma LIFE+  LIFE+ è lo strumento finanziario europeo per l ’ambiente, provvisto di una dotazione complessiva di 2,143 miliardi di EUR (due miliardi e centoquarantatre milioni di EUR) nel periodo 2007-2013. Durante questo periodo, la Commissione pubblicherà ogni anno un invito a presentare proposte di progetti LIFE+.  Ulteriori informazioni  In allegato è riportato un compendio di tutti i nuovi progetti finanziati nell ’ambito di LIFE+, suddiviso per paese. Per conoscere in dettaglio i singoli progetti Natura e biodiversità, vedasi:    http://ec.europa.eu/environment/life/publications/lifepublications/compilations/documents/natcompilation08.pdf    Per conoscere in dettaglio i singoli progetti Politica e governance ambientali, vedasi:    http://ec.europa.eu/environment/life/publications/lifepublications/compilations/documents/envcompilation08.pdf     Per conoscere in dettaglio i singoli progetti Informa zione e comunicazione, vedasi:     http://ec.europa.eu/environment/life/publications/lifepublications/compilations/documents/infcompilation08.pdf     Per qualsiasi informazione su LIFE+, vedasi    http://ec.europa.eu/life    È inoltre possibile contattare le autorità nazionali competenti al seguente indirizzo:     http://ec.europa.eu/environment/life/contact/nationalcontact/index.htm     ALLEGATO : Rassegna dei progetti LIFE+ 2008 per paese  Overview of 2008 LIFE+ projects by country  AUSTRIA - (three projects - € 6 million) LIFE+ Environment Policy and Governance (one project - total budget: €0.7 million) RENEW BUILDING (GrAT - Gruppe Angepasste Technologie) The overall project objective is to reduce CO 2 emissions caused by the construction industry, one of the most resource intensive sectors. The project will focus on improving the environmental impact of the renovation sector by 1) promoting knowledge transfer of construction methods that use renewable resources and natural materials; 2) gaining practical knowledge from demonstration sites; and 3) involving stakeholders across the building sector. LIFE+ Nature &amp; Biodiversity (two projects – €5.3 million) LIFE+ Gail The project aims to demonstrate possible ways to reach a balance between ecological improvements and compliance with the guidelines of water management. It has three specific objectives: 1) restoration of the highly regulated river bed, in order to increase space for natural near river development and to initiate morphological processes, as well as to enable the establishment of river specific habitats; 2) retention of flood protection for the surrounding villages by maintaining existing dykes and qualitative and quantitative melioration of floodplain habitats and water habitats in surrounding areas; 3) Conversion of intensively used arable land into floodplain forest and marsh areas into buffer zones for water habitats. Murerleben The overall objective of this project is to restore, maintain and improve the characteristic river landscape of the Upper Mur, as a prerequisite for maintaining rare and endangered species listed in the Habitats Directive. The project will restore 3.2 km of the river by partially removing bank-reinforcement structures. This will facilitate dynamic processes, such as development of gravel banks and bank erosion. The project will also promote 17.7 ha of alluvial forests, providing new habitats for typical riverine plant and animal species, and will create artificial ponds (13 000m²) for amphibians such as the yellow-bellied toad.  BELGIUM (eight projects – € 19.9 million ) LIFE+ Environment Policy and Governance (3 projects - 5.2 million)  CLIM-WASTENER (VERD ESIS S.A)  The objective of this project is to demonstrate the benefits that can be obtained in terms of maximising energy efficiency of biogas valorisation systems. The project will install a pilot system integrating a gas turbine and an organic vapour turbine. The integration of an Organic Rankine Cycle (ORC) allows the valorisation of formerly wasted heat generated by a gas turbine system. WEISS (Vlaamse Milieumaatschappij) The aim of the project is to construct an innovative Water Emissions Inventory Planning Support System (WEISS), to support competent authorities across Europe as they implement the EU Water Framework Directive. The WEISS tool will generate a transparent inventory of all significant emissions and discharges into, and losses of, water bodies caused by human actions. LVM-BIOcells (Limburgse Vinyl) The project's objective is to demonstrate the applicability of an innovative, cost-efficient and energy-efficient remediation technique for groundwater contaminated by chlorinated aliphatic hydrocarbons (CAHs) in areas where groundwater velocity is very slow because of low hydraulic gradients. LIFE+ Nature &amp; Biodiversity (four projects – €12.9 million) LOMME The project aims to restore some 230 ha of peaty and wetland habitats in the Lomme river basin through cutting spruce pine plantations, clearing vegetation, and restoring appropriate water levels by blocking drainage ditches and building a series of small dikes. Life Abeek The aim of this project is the large-scale restoration of the habitats in the Abeek valley. Specifically, this includes the restoration of the complex ground and of semi-dry, poor sandy soil habitats. It also aims to increase the breeding population of several birds listed in the EU Habitats Directive. Triple E Pond area M-L The objectives of this project include to restore and conserve habitats and species of community importance in the Natura 2000 sites of ‘Vijvergebied Midden-Limburg’. This will be done by securing the ongoing participation of a group of private landowners and by establishing a close collaboration between all the stakeholders involved in the management of the area. The project also aims to establish a sustainable basis for the conservation of the targeted species and habitats in the long term by enhancing synergies between ecology, education and the local economy (the 'triple E’-approach) Life Visbeek This project’s target is to restore large-scale habitats in the Visbeek valley, with the aim of securing a significant extension and improvement of the quality of its Molinia-meadows, heathland habitats, fen complexes and oligotrophic waters and alluvial forests. Site management will be through sustainable grazing and mechanical cutting, with the involvement of teams of local volunteers. LIFE+ Information and Communication (two projects – €1.8 million) ASK about Climate Change (GreenFacts ASBL) The project's objective is to trigger actions and behaviour changes that will help to tackle climate change by making reliable international documents on climate change available to young people (15-19 years old) in a reader-friendly way. This will help youngsters grasp the complex linkages between climate change and human use of resources (water, energy, agriculture, forests) at a stage in their life where they start to build their own perception of the world. InvHorti (Faculté Universitaire des Sciences agronomiques de Gembloux) The overall objective of the InvHorti project is to reduce the introduction of invasive plants by raising awareness about the environmental risks among the whole ornamental horticulture supply chain in Belgium, from growers to gardeners. The project aims to promote best practices for preventing the release and spread of invasive alien species into the environment and, ultimately, through adherence to a Belgian voluntary code of conduct on invasive alien species and horticulture.  BULGARIA (five projects - € 6.6 million) LIFE+ Environment Policy and Governance (one project - €1.8 million) RECYCLING DEMONSTRATION (MAKMETAL Holding Jsc.) This LIFE project seeks to demonstrate effective separation, collection, treatment and recycling of WEEE in Bulgaria. It will introduce a comprehensive and integrated system of WEEE management in a selected municipality. The approach will be based on: improved systems for the separate collection of waste streams; and modern recycling technologies. The project will select, purchase and install a specific waste-treatment facility for WEEE in the chosen municipality. LIFE+ Nature &amp; Biodiversity – (four projects – €4.8 million) LIFE FOR THE BOURGAS LAKE The project aims to secure the long-term conservation of five bird species included in Annex I of the Birds Directive and the sustainable management of their wetland habitats in the Natura 2000 network sites (SPAs) around the Bulgarian city of Bourgas. This will be done by developing or updating specific National Action Plans for each target species and by incorporating appropriate prescriptions for priority species into SPA management plans. Other project actions will include the repair of dyke systems, deepening of target lagoons, cutting of reeds, and creation of roosting sites that will maintain and restore the birds' habitats. VULTURES' RETURN This project aims to restore the populations of the three large vulture species in Bulgaria through conservation measures that include: reintroducing the griffon vulture into the Balkan Mountains and creating of favourable breeding conditions for the griffon, black and bearded vultures. Moreover, the project aims to create positive attitudes towards vultures through the promotion of ecotourism and nature-friendly agriculture and create capacity for pre- and post-reintroduction protection of the griffon vulture at the Wildlife Rehabilitation Centre in Stara Zagora. BulPlantNet The objective of this LIFE Nature project is halting the loss and promoting the conservation of plant biodiversity in Bulgaria, with a particular focus on plant species that are unique to Bulgaria or are of special European and national conservation importance. To work towards this ultimate aim, the project seeks to test the concept of Plant Micro-Reserves in Bulgaria. It will designate a network of Small Protected Sites targeting the 47 plant species in need of urgent conservation actions and with strongly fragmented populations falling outside existing protected areas in the country. Riparian Habitats in BG The project goal is to improve the conservation status of 10 Sites of Community Importance included in the Natura 2000 network and managed by the State Forestry Agency through conservation and restoration of riparian and wetland habitats in forests. It specifically plans to restore or preserve 21 000 ha of riparian forest or associated habitats and 13 targeted plant species. A major strand of work will be to limit human and vehicle interference on the targeted sites through the construction of new infrastructure to control their movements. This will take the form of fences, bridges and targeted tourist facilities, including rest spots and information boards over an area of 240.6 ha. Waste will be removed from some 100 ha. Additionally, existing intensive forestry practices will be used for the specific objective of restoring targeted natural riparian habitats. On four of the project sites, in situ restoration of the 13 targeted plant species will also be implemented.  CYPRUS (five projects - € 6.1 million) LIFE+ Environment Policy and Governance (four projects - €4.6 million) INTER-WASTE (Cyprus University of Technology) The project will demonstrate a sustainable conversion technology for energy generation, and sustainable processes for waste and wastewater handling. This will be done through the construction of an innovative integrated system based on anaerobic processes that can be used to treat urban wastewater, as well as other bulk organic wastes (BOW. i.e. household organic waste, agricultural waste and manure). MARITIMECO2 (Department of Merchant Shipping) This project will assess the environmental, social and financial impacts that are likely to arise from the adoption of a carbon dioxide allowance trading scheme for the shipping industry, taking the countries of Cyprus, Greece and Denmark as representative of the three different country 'types' found in the EU, in shipping terms. WINEC (University of Cyprus) This LIFE project will identify the environmental impacts associated with wine production, and will set up and environmental management system (EMS) for the Tsiakkas Winery in western Cyprus. WATER (Environment Service - Ministry of Agriculture, Natural Resources and the Environment) The project aims to strengthen the scientific foundation of water management programmes by demonstrating an innovative set of methods and tools that will define the environmental conditions (with measurable indicators) that are required to ensure good ecological status of water bodies within the Kalo Horio catchment area. LIFE+ Nature &amp; Biodiversity (one project - €1.6 million) PLANT-NET CY This project will address the threatened conservation status of the priority plant species and habitat types by establishing and managing a network of five plant micro-reserves (PMRs). The PMR concept envisages the conservation of small land plots of great value in terms of plant richness, endemism and rarity. The project will focus on the detailed monitoring and effective conservation of a significant part of the population of the species in question in Cyprus (20-85 % for most species).  CZECH REPUBLIC (one project - €0.8 million ) LIFE+ Information and Communication INFOMS (Moravskoslezský kraj) The general project objective is to enhance development of effective communication as well as to support targeted dissemination of information, both to be used as a means of solving selected problems related to nature conservation and landscape protection in NUTS II Moravia-Silesia. The beneficiary expects that the information campaign will eliminate the conflicts with landowners and local communities observed during Natura 2000 implementation.  DENMARK (four projects - € 6.8 million) LIFE+ Environment Policy and Governance (one project - €1.2 million) CleEn – 21 (Confederation of Danish Industries) This LIFE project aims to support wider implementation of sustainable consumption and production tools and methodologies in Danish industries. The overall objective of this project is to ensure that Danish enterprises – and especially small and medium sized enterprises (SMEs) - expand their voluntary environmental efforts in accordance with the European Sustainable Development Strategy and the IPP approach. LIFE+ Nature &amp; Biodiversity (three projects - €5.6 million) HOLMEGAARD MOSE The overall objective of the project is to contribute to the favourable conservation status of areas of active raised bog in Denmark. The project will concentrate on a site with the largest active raised bog area in eastern Denmark, in the southern part of the island of Zealand. The project will carry out restoration works to ensure the development of the main part of Holmegårds Mose into active raised bogs with a favourable conservation status. As a secondary objective, the project will carry out restoration works to ensure favourable conservation status for alkaline fens, degraded raised bogs still capable of natural regeneration, and calcareous fens. DRY GRASSLAND The project will follow on from the 2004-2008 LIFE project and continue with the restoration and conservation of dry grassland in Denmark, in new locations using the experience obtained in the previous grassland project, supplemented with other methods. The main objective is to improve the conservation status and increase the dry grassland areas of: 1) semi-natural dry grassland and scrubland facies on calcareous substrates; and 2) species-rich Nardus grassland on silicious substrates. Furthermore the project aims to evaluate the feasibility of different methods or combinations of these methods in controlling the invasive alien species Rosa rugosa. TOTAL COVER HELNÆS For this project a site has been chosen where four of the five habitats that are present are considered nationally to be in danger of deterioration. The site has the potential to develop into a continuum of Annex I habitat types and habitats for Annex II species that are rarely seen in Denmark. The project site is situated at the Helnæs peninsular of Funen. It comprises a former marine bay, now drained for agricultural purposes, but partly restored with some salt meadows, fens, dry grasslands and meadows, and a hilly terrain, Bobakkerne, with dry grasslands and salt meadows. Work at this site will contribute to an overall objective of restoring and maintaining at a favourable conservation status Danish areas of semi-natural habitats, which are presently evaluated as being a priority for nature restoration efforts.  ESTONIA (three projects - € 3 million) LIFE+ Environment Policy and Governance (one project - €1.6 million) BIOTAGENE (Tallinn University of Technology) The overall objective of the project is to develop and demonstrate a novel approach to environmental monitoring, based on metagenomic data and using modern biotechnology and IT technologies. LIFE+ Nature &amp; Biodiversity (one project - €1.1 million) DRAGONLIFE The overall objective of the project is to secure the small and isolated populations of yellow-spotted whiteface toad and common spadefoot toad in the northern part of their distribution range in Estonia and Denmark and draw up conservation measures for successful population management of these species, applicable for a wider national and European scale, ensuring their long-term viability. LIFE+ Information and Communication (one project - €0.3 million) FFPE (Private Forest Center -SA Erametsakeskus) The overall aim of the project is to raise awareness about forest fire protection and provide training in the field, both to enhance the situation at a national level (with international expert support) and to serve as an example for other EU regions.  FINLAND – (three projects - € 10.6 million) LIFE+ Environment Policy and Governance (2 projects - €3.9 million) CATERMASS (Suomen ympäristökeskus) This project aims to develop climate change adaptation tools for the Finnish river basin districts to mitigate the impacts of increased leaching of acidity and metals from acid sulphate soils drained for agriculture and forestry. PesticideLife (MTT Agrifood Research) The project seeks to construct and test an integrated pest management (IPM) model, including new technologies for field monitoring, and to discuss different options for ecological risk mitigation of plant protection products, which will form the central elements of the National Action Plan (NAP). LIFE+ Nature &amp; Biodiversity (one project - €6.7 million)  Boreal Peatland Life (Metsähallitus)  Boreal Peatland Life aims to improve the habitat quality of 54 Natura 2000 sites in the unique Finnish peatland network. The project will concentrate on the restoration of priority habitats, including three of the most threatened priority habitat types: aapa mires, bog woodlands and active raised bogs.  FRANCE (13 projects - € 33 million) LIFE+ Environment Policy and Governance (eight projects - €20.9 million) CISDP (Fédération des Entreprises de Propreté et Services Associés) This LIFE project aims to develop a self-diagnosis software for cleaning companies in order to: improve the conservation of natural resources; reduce water consumption and pollution; reduce waste production while improving waste recycling; and involve and train employees in sustainable development issues. PhotoPaq (Centre National de la Recherche Scientifique) This LIFE Environment project aims to demonstrate the usefulness of photocatalytic materials for air pollution reduction in the urban environment. It hopes to increase the acceptance and take-up of technologies that are already available and to contribute to implementation of the EU air quality strategy and open the possibility of tougher policy restrictions. IMCM (Entente interdépartementale de démoustication du littoral méditerranéen) Mosquito-control tools need to prevent the emergence of resistance phenomenon and control the polluting effects of biocides. This LIFE Environment project aims to provide effective and environmentally sound control and decision-making tools to public bodies tackling mosquitoes. ROMAIR (ARIA Technologies) Through this project, the French beneficiary aims to provide a comprehensive air-quality modelling and forecasting system that will enable the Romanian authorities to actively fight air pollution. It will thus serve to improve public health and quality of life, and limit the impact of climate change. MINIWASTE (Communauté d'Agglomération Rennes Métropole) This project aims to demonstrate, in accordance with the new Waste Framework Directive 2008/98/EC, that it is possible to significantly reduce the amount of organic waste from households in a manageable and sustainable way. It will do this by engaging households in limiting food waste and favouring the practice of collective or individual composting of food and green waste in three partner urban areas. PYROBIO (FINAXO Environnement) Current processes of elimination or treatment of the sewage sludge are no longer adequate to deal with its constantly increasing volume. To this end, FINAXO has developed a process for heat treatment and energy recovery of organic waste by pyrogasification. OVADE-Plus (Syndicat Mixte de traitement des déchets) This LIFE project sets out to demonstrate a prototype system for the sorting of waste that can lead to the recycling of nearly 60% of all household waste. By sorting non-separated waste, it aims to minimise the amount sent to landfill and maximise the amount that can be reused. EUROCOPTER (Aéroport Marseille-Provence) This project seeks to reduce the environmental impact of the end product in the helicopter industry. It aims to develop a Product Oriented Environmental Management System (POEMS) as a tool for specific products and manufacturing processes that will be provided to SMEs so that they can orientate choice towards “green” substitution processes. LIFE+ Nature &amp; Biodiversity (five projects - €12.1 million) Rohrschollen Island The project aims to restore the alluvial forests on Rohrschollen Island near Strasbourg by building a water intake from the Rhine that will re-establish dynamic flooding. This will also re-establish functional exchanges between the river and the aquifer and restore the ecological connections between the island and the Rhine. The project will contribute to the wider aim of restoring and perpetuating Europe’s remarkable gallery forest habitats along the four main rivers flowing from the Alps. Life Chiro Med This LIFE Nature project aims to improve the conservation status of both the greater horseshoe bat and Geoffroy’s bat populations in the Camargue region of France. It will safeguard at least eight nursery colonies and hibernation roosts, through physical and/or regulatory protection. It will create a network of nursery roosts by fitting out 15 additional unoccupied buildings, and will improve their food supply by introducing appropriate managing of their foraging areas and creating 20 km of wooded corridors to improve access. Life+TétrasVoges This project will focus on maintaining favourable habitats and re-establishing the tranquillity necessary for the survival and development of the target capercaillie species, which is seriously declining in the Vosges. This will involve introducing appropriate forest management and setting up extensive areas of natural decay and of quiet zones, as well as raising the awareness of tourists and the general public. Life+ Tortue d'Hermann The project aims to maintain and where possible increase the populations of the Hermann’s tortoise in Var, southern France, through improved management and protection practices. This will involve opening large areas of habitats, restoring the herbaceous layer, optimising interfaces between closed and open areas, creating water spots, as well as developing conventions with landowners, shepherds and other stakeholders. URBANBEES URBANBEES is a demonstration project on the conservation of wild bees in the greater urban community of Lyon, France. The project will develop an action plan to conserve and enhance wild bee diversity in urban habitats. This plan will be predominantly based on specific nesting devices and appropriate management methods in parks and recreation areas.  GERMANY (18 projects - € 66.7 million) LIFE+ Environment Policy and Governance (five projects - €29.5 million) REECH-500 (Fraunhofer-Gesellschaft zur Förderung der angewandten Forschung e.V.) The REECH-500 project brings together the latest developments in different technologies designed to overcome the obstacles that originate from using strong winds at high altitudes (500 m) for energy generation. The new system uses a environmentally and economically sound approach by connecting several automatically steered kites via cable to a monorail system mounted on masts. MAFPlan (Landeshauptstadt Stuttgart, Amt für Umweltschutz) It is the overall goal of the project to develop and implement an optimal strategy for integral groundwater investigation and efficient remediation of the key inputs of pollution. A municipal groundwater management plan will be drawn up to further substantiate the framework of recommendations given by the guidance document of the Water Framework Directive (WFD). Sus Treat (Stadtentwässerung - Eigenbetrieb der Stadt Koblenz) The project will provide a large-scale demonstration of a new approach in sludge treatment that uses the energy potentials from wastewater and sludge in communal wastewater treatment plants. It will implement the first complete energy self-sufficient sludge treatment system and will treat 85% of the total amount of sludge without additional energy consumption. SUBSPORT (Freie und Hansestadt Hamburg, Behörde für Wissenschaft und Forschung, Kooperationsstelle Hamburg) The goal of the project is to develop a web portal that will be a state-of-the-art resource on safer alternatives to the use of hazardous chemicals. It will provide information on alternative substances and technologies, as well as tools and guidance for substance evaluation and substitution management. EcoBrick (Institute of Environmental Engineering and Management at the Private University of Witten/Herdecke GmbH) The primary objective of the project is to implement, test and verify a combined process of sand-limestone brick manufacturing and sewage sludge treatment, which will result in reduced energy consumption and zero waste production. Housebricks containing sewage sludge will be the outcome. LIFE+ Nature &amp; Biodiversity (11 projects - €33.1 million) Nebenrinne Bislich-Vahnum The main project objectives focus on improving the NATURA 2000 sites ‘NSG Rheinaue Bislich-Vahnum, nur Teilfläche’ and ‘Rheinfischschutzzonen zwischen Emmerich und Bad Honnef’. These improvements include the re-establishment of near natural and dynamic river flow systems, as well as associated floodplain structures. A secondary channel will be re-opened to the river Rhine and other habitat works will target restoration of natural river depths, bank structures, currents, sediments and sediment dynamics. Measures will be introduced to mitigate against habitat damage from waves caused by passing ships and efforts will be invested to safeguard appropriate hydrological functions such as groundwater tables, flooding-parameters and currents. Natural features will be extended to improve habitats for breeding or resident waders and other birds including arctic geese, swans and meadow species. Life+ Möhneaue This project aims to restore the indigenous woods of the Möhne valley and its floodplain. This will improve the status of a number of floodplain habitats listed in the Habitats Directive, including the priority habitat (Alluvial forests with Alnus glutinosa and Fraxinus excelsior). The works should also aid the conservation status of species such as the brook lamprey (Lampetra planeri), bullhead (Cottus gobius), kingfisher (Alcedo atthis) and black stork (Ciconia nigra – a species dependent on structurally diverse floodplains as a feeding habitat). Life Projekt "Lippeaue" The overall project objective is to preserve and enhance the conservation status in four sub-areas of the Lippe floodplain between Hangfort and Hamm (SCI) – areas where, as yet, no ecological modifications have been carried out. The project will aim to improve the connection between the river and its floodplain in order to support the development of typical alluvial and river habitats. Obermain (The Bavarian environment ministry - Staatsministerium für Umwelt, Gesundheit und Verbraucherschutz) The project’s overall objective is to ensure that the Upper Main valley remains an important corridor for water and wetland habitats and their characteristic species. Such a goal will contribute to the Natura 2000 network and will be achieved by wetland habitat work that targets 40 breeding and 26 migratory bird species listed in Annex I of the Birds Directive. In addition, the project will also support habitats for species listed in Annexes II and IV of the Habitats Directive. Further activities will help protect, improve and integrate water and floodplain habitats listed in Annex I of the Habitats Directive. Particular attention will be paid to standing vegetated water bodies, water courses and rivers with vegetation or mud banks; alluvial and riparian forests; lowland hay meadows; and hydrophilous tall herb fringe communities. Outcomes of these conservation actions will lead to improved and enlarged water and wetland habitats. Keiljungfer The main aim of this project is to improve the conservation status of green club-tailed dragonfly populations in Bavaria, via a co-ordinated set of habitat improvements in local watercourses. Kalkmoore Brandenburgs This project aims to stop the rapid loss of “base-rich to alkaline fens” (brown moss fens) in the German federal state of Brandenburg and contribute to the restoration, development and improvement of near-natural lowland-brown moss fens. Alkaline fens appear in all 14 project sites, covering two SPAs and 12 SCIs. Wetterauer Hutungen This project’s core objective focuses on safeguarding the long-term conservation, development and restoration of species-rich heath, grassland and rock habitats in the Wetterauer Trockeninsel area. Project actions will cover six grasslands habitats listed in Annex I of the Habitats Directive. All of these habitats depend on extensive land use practices, especially sheep grazing and mowing. LIFE-AMPHIKULT The main aim of the project is to create reproduction pond sites for the amphibians Pelobates fuscus, Bufo calamita, Hyla arborea, Rana arvalis and Rana lessonae on extensively used meadows and pastures. The ponds will also help support other endangered species, including amphibians (Triturus cristatus, Bombina variegata), dragonflies, water beetles and hydrophilic plant species. Habitat management interventions will take place in 15 locations, seven of which are in NATURA 2000 sites. Ems-Dynamik+Habitate The project’s main objectives include: lengthening and widening some 4 km of the river course at Einen; facilitating natural river flow dynamics in general; strengthening existing and developing new flood plain areas; creating uninterrupted passages for fauna; and demonstrating best practice in these types of conservation actions. Soonwald The project aims to carry out rewetting and water management measures to improve the conservation status of the mires and forests within the project area. The main actions will focus on the blocking of ditches (to re-wet the mires), and redirecting surface run-off into neighbouring forest stands. In addition, the removal of spruce from the humid and moist sites should benefit the old growth oaks. Elbauen bei Vockerode The Elbe by Vockerode project will establish a favourable conservation status of the unique riverine landscape and will result in the improvement and long-term safeguarding of this middle Elbe site. The project will connect the natural conservation functions inherent in riparian dynamics and floodplain development with aspects of flood protection. The main objective of the project will be to enable natural succession dynamics of the entire area and to ensure a unique floodplain landscape and a favourable water status. The dyke relocation will result in extra retention areas, and the preventative values of natural ecological flood protection will be enhanced. LIFE+ Information and Communication (two projects - €4.1 million) European Business and Biodiversity Campaign (Global Nature Fund) This project aims to improve awareness and understanding among corporate decision-makers about impacts of business operations and about business opportunities in relation to biodiversity conservation. It will do this by promoting biodiversity partnerships between business, NGOs and other stakeholders and providing information about existing Business and Biodiversity Initiatives such as the EU Business and Biodiversity Initiative/Technical Platform, IUCN Countdown 2010, Germany’s Business and Biodiversity Initiative and other national and regional initiatives. The project will refine the global challenge of loss of biodiversity to the local level, and motivate and support concrete action by SMEs at local and regional level. It will assist business to adapt to key legislation such as the Habitats and Birds Directives and the Natura 2000 network. Netze des Lebens (BUND - Friends of the Earth Germany) The project will raise awareness and increase the acceptance of the necessity of connecting forest ecosystems, thereby creating corridors for migratory species, such as the wild cat. The wild cat is an indicator of biodiversity related to forests. It appeals to the public and is ideal for communication purposes. The creation of corridors for this flagship species will be an important contribution to the protection and increase of forest biodiversity. The communication campaign will address local authorities and politicians, who are obliged by law to implement the linking of biotopes. The main focus of the communication campaign will be the German and Austrian parts of the Thayatal Park. European and international decision makers will also be targeted.  GREECE (15 projects - € 21.9 million) LIFE+ Environment Policy and Governance (11 projects - €16.4 million) HydroSense (The Goulandris Natural History Museum) This project aims to improve the water, fertiliser and pesticide-use efficiency of a major Mediterranean agricultural crop (cotton) by employing site-specific management and advanced technologies in proximal remote sensing, such as the employment of advanced canopy sensors. The project will also produce data and tools to evaluate its economic effectiveness, and its potential for scaling-up to the regional level, or transfer to other regions. INFORM (Technological Education Institute of Kavala) In conformity with EU initiatives and legislation on Sustainable Forest Management (SFM) assessment and implementation monitoring, the project's general objective is to establish a knowledge base for national forest policy development and implementation, based on MCPFE criteria and indicator estimates, including impact assessments on forests related to climate change. SMARt-CHP (Research Committee Aristotle University of Thessaloniki) The project will demonstrate an innovative small-scale mobile power-production unit, which will use agricultural residues generated in rural areas, where large amounts of biomass waste are available. The unit consists of a gasification reactor combined with an internal combustion engine, adjusted to work on produced gas for electrical power and heat, and achieving high energy and environmental performance. INTEGRASTE (Prefecture of Achaia) The project will demonstrate a prototype plant for the integrated management of agro-industrial wastes. The plant will aim to maximise production of energy from these wastes and will employ optimum processes for aerobic composting or vermicomposting of digested material along with other available agro-wastes. PURE (Municipal Enterprise for Water &amp; Wastewater of Chersonissos) The project, in accordance with the principles of the Water Framework Directive, will transform an existing network of pipelines that is currently distributing treated wastewater for irrigation in an uncontrolled fashion, into an upgraded system with 35 km of pipelines, at least three advanced wastewater treatment units, and a complete online monitoring system. ClimaBiz (Piraeus Bank SA) The project's main goal is to make businesses aware of the risks and financial impacts of climate change. It will identify and quantify the physical, regulatory and reputational risks in south-eastern Europe arising from climate change, and develop climate risk and climate-adaptation management mechanisms and integrate them into banks' Credit Risk and Business Planning systems. Forest Cities (Local Union of Municipalities and Town-councils of Attica) The project’s main objectives are to develop a network of Greek local authorities, to analyse existing forest fire prevention measures, and to develop a local action plan and a guide for forest fire prevention. AdaptFor (The Goulandris Natural History Museum/ Greek Biotope Wetland Centre) This project aims to demonstrate that forest management can be adapted to climate change, while enhancing the capacity of forest services. The project will also inform all stakeholders why it is necessary to adapt forest management to climate change. Calchas (Agricultural University of Athens - Chemistry Laboratory) The project will develop a forest-fire simulation tool which is capable of estimating the evolution of a wild forest fire. It will focus on hazard evaluation, good planning, proper management strategies and co-operation and it will use data on ignition points, real environmental conditions, the vegetation of the area and spatial information as inputs. BIOFUELS-2G (Centre for Research &amp; Technology Hellas (CERTH)) This project aims to develop a hydrotreating technology that will run on renewable hydrogen and produce second generation biofuels by recycling used cooking oil from restaurants and homes. DRYWASTE (National Technical University of Athens) The DRYWASTE project will develop and demonstrate an innovative, compact and convenient system for the drying organic waste at home. This will reduce the volume of waste at source, without increasing emissions to air, water and soil. It will also lead to the generation of a 'final dry organic waste product', which could have a market value. LIFE+ Nature &amp; Biodiversity (two projects - €3.3 million) FRAMME The project aims to close the knowledge gap afflicting Mediterranean forests, and to restore target habitats such as matorrals Juniperus spp., which was damaged by the major 2008 fire in the Natura 2000 site on Rhodes. In parallel, restoration work will be done in areas with cypress forests (Acero-Cupression) and Mediterranean pine forests with endemic Mediterranean pines. Based on its findings, the project will produce a restoration guide for fire-afflicted Mediterranean forests. AMIBIO This project will use acoustic monitoring to provide baseline information about specific groups of acoustically active biota, and to generate an index of biodiversity based on the complexity of calls recorded within a region. The monitoring stations will be small (&lt; 0.5 m3) and solar powered. The taxonomic groups of interest are stridulating insects, anurans, birds, bats and terrestrial animals in the area of a forest in a Natura 2000 site (Hymettus area with forest Kaisariani and lake Vouliagmeni). LIFE+ Information and Communication (two projects – € 2.2 million) INFOIL (Technical University of Crete) The project will promote sustainable olive oil production and consumption patterns, and will aim to minimise the environmental impacts of olive oil production. A database will be established covering at least 80% of Crete's olive-oil producers. Registered users will be able to participate in an online forum for knowledge exchange. ProSuDePe (Region of Peloponnese) This project will contribute to reducing current GHG emissions and in managing future emissions by changing the behaviour of citizens in the Peloponnese regarding sustainable development and environmental protection. It aims to “produce” a generation of citizens who are environmentally-aware when it comes to the themes of energy consumption, waste generation and forests fires. HUNGARY (four projects - €5.6 million) LIFE+ Environment Policy and Governance (two projects - €2.9 million) ISIM-TCC (Iparfejlesztési Kőzalapitvány) The primary purpose of this project is to assist the EU in reaching targets – set out in the Kyoto Protocol and the Bali climate change meetings - through the application of industrial symbiosis (IS) as an innovative tool for tackling climate change. Other goals are to foster prudent management of natural resources, and to identify the potential for sustainable development of the Hungarian economy. MEDAPHON (Research Institute for Soil Science and Agricultural Chemistry of the Hungarian Academy of Sciences) The project’s aim is to build and test a prototype for a new environmental monitoring tool for soil – the EDAPHOLOG system.This will measure parameters of the soil biota to assess biological and microbiological activity, ecological degradation and biodiversity from field to landscape level. The aim is to provide detailed, large-scale mapping of soil quality in a rapid and cost-efficient manner. LIFE+ Nature &amp; Biodiversity (two projects – €2.7 million) HUSEEDBANK The project’s main objective is to establish a seed bank for the long-term preservation of seeds of the wild vascular flora of the Pannonian biogeographical region to aid in-situ species’ conservation activities. As well as providing increased security in the event of accidental loss or degradation of endangered rare species, the seed bank may provide additional opportunities for monitoring genetic changes in wild populations. Hungarian Little Plain The project’s overall objective is to manage two Natura 2000 sites in the Little Hungarian Plain – the military practice ranges at Gönyü and Gyorszentiván – to restore degraded habitats (notably, the endangered Pannonic sand habitats) and populations of valuable species and preserve biodiversity. Crucial to this is finding a balance between ongoing military activities and nature conservation needs. Conservation actions will tackle various threats to the habitats, which exist despite military ownership. These include the threat from invasive species, illegal motor sports and waste disposal. ITALY (40 projects – €92.5 million) LIFE+ Environment Policy and Governance (24 projects - €63.8 million) ECORUTOUR (Direzione Generale Attività Produttive, Commercio, Turismo) The main objectives for this project focus on improving the environmental footprint of tourism businesses located in the rural territories of two nature protected areas of Italy. Tool kits and models of good practices for sustainable rural tourism will be produced for suppliers of tourist services, alongside awareness raising campaigns on CO2 emissions that are linked to tourism. VALIRE (Sasil SpA) The VALIRE project’s principle objective is to reduce the environmental impacts from modern waste incinerators by demonstrating alternative uses for glassy combustion residues (slag and fly ash) as raw materials for high value building materials, namely glass wool and glass foams. This will also reduce consumption rates of the raw materials currently used in glass product manufacturing, and so help improve the environmental footprint of Italy’s glass sector. H-REII (TURBODEN SRL) The main objective of this project is to establish a Local Pilot Observatory that will carry out work to help improve energy conservation in Energy Intensive Industries (EII) in order to reduce CO2 emissions. The observatory’s work will include mapping energy conservation opportunities in EII, and also developing options for new policies or governance actions capable of promoting energy conservation and reducing CO2 emissions in EII. ACT (Comune di Ancona) The main objectives of this project focus on developing a process capable of resulting in an effective municipal strategy for local climate change adaptation measures. This will be achieved by involving local stakeholders in a consultation process to help determine proportionate, appropriate and cost-effective measures to be included in the adaptation strategy. Mo.re. &amp; Mo.re (Regione Lazio) The main objective for this project is to maximise the share of waste recovery, reuse and recycling in both urban and rural areas of the Lazio region. The project aims to intervene across the whole waste cycle (industrial processes, commercial activities, agriculture, etc.) and to reinsert relevant fluxes of compatible materials present in waste (second life materials) in proximity industries. H.U.S.H. (Comune di Firenze) The project aims to harmonise national noise management standards with the European Environmental Noise Directive 49/2002 to obtain homogeneous Noise Action Plans. It will help to transpose, implement and enforce common or harmonised environmental legislation between EU countries. RELS (Università di Modena e Reggio) The overall goal of this project is to contribute to the achievement of EU targets on waste management through awareness policies, training, demonstration and innovative actions. The project will design and demonstrate a sustainable, integrated cycle for waste management and develop an energy-recovery plant using state-of-the-art technologies for converting waste into power. ECOMAWARU (Comune di Varese Ligure) This project intends to achieve the requalification of the water bodies in Varese Ligure by developing and implementing a phyto-depuration technique which uses micro algae as a tertiary treatment system at two different scales. RePlaCe (Plastic Metal S.p.A.) This LIFE Environment project aims to demonstrate that it is possible to use recycled plastic not only for the production of accessory or auxiliary elements, but also structural features. The project will construct a prototype conveyor belt using components made from recycled plastic. EnvEurope (Consiglio Nazionale delle Richerche (CNR), Istituto di Scienze Marine - ISMAR) The project will develop an integrated management system for ecological data on the status and long-term trends of terrestrial, freshwater and marine ecosystem quality, as well as of habitat types and environmental gradients. This management system will support EU environmental policy and conservation plans in an integrated ecosystem approach. REWETLAND (Provincia di Latina) The REWETLAND project aims to contribute to the adoption of integrated strategies for a more sustainable use of water resources in the district of the Pontina Plain by setting up an integrated environmental enhancement programme for the implementation of constructed wetlands (CW) and widespread biofiltering techniques along the reclaimed canals network. SOILCONS-WEB (Università di Napoli Federico II - Dipartimento di Scienza del Suolo, della Pianta, dell'Ambiente e delle Produzioni Animali (DISSPAPA)) The aim of this project is to develop and implement a web-based tool that can be used to produce detailed spatial documents, reports and maps that, in turn, will support the decisions of stakeholders on soil and landscape conservation. ENERG-ICE (DOW Italia S.r.l.) The ENERG-ICE project focuses on reducing the environmental impact of energy-intensive products, such as cold appliances, by taking actions at the design phase, The project will showcase an innovative polyurethane foaming technology for manufacturing the insulation filling of these appliances using cyclopentane as a blowing agent. Enersludge (Consiglio Nazionale delle Ricerche - Istituto di ricerca sulle Acque) This project aims to develop a new technology for the incineration of sludge produced from the textile industry. It will demonstrate that the system can feasibly produce significant amounts of electrical energy; that ashes produced from sludge incineration are suitable for CO2 sequestration; and that the system can withstand the thermal shocks that are induced by the frequent shutdowns. INHABIT (Consiglio Nazionale delle Ricerche - Istituto di ricerca sulle Acque) The project aims to integrate information on local hydromorphological features into practical measures to improve the reliability of implementation of river basin management plans (RBMPs) in southern Europe. The outcome of the project will serve as a basis for the implementation of RBMPs over larger areas in Italy and, possibly, the whole of Europe. WOMENBIOPOP (Istituto Superiore di Sanità - Reparto di Chimica Tossicologica, Dipartimento Ambiente e Connessa Prevenzione Primaria) This project aims to respond to the increasing demand for information on the level of exposure to persistent organic pollutants (POPs) of environmental origin. It will focus on women of reproductive age (20-40 years), whose exposure to POPs will be assessed through biomonitoring and by analysing concentrations in blood samples. ETRUSCAN (Provincia di Viterbo) The ETRUSCAN project aims to promote greater use of public transport, increase use of renewable energy in public transport, improve the efficiency of energy use in transport, and promote sustainable tourism. The project will also demonstrate that it is possible to produce energy with local resources close to the place where they are intended for use, by developing short energy supply chains. COAST-BEST (Università degli Studi di Roma “La Sapienza” - Dipartimento di Idraulica, Trasporti e Strade) The main objective of this project is to preserve the quality of coastal zones through integrated management of sediment from dredging activities in small harours. The integrated management approach is expected to lead to the implementation of a network-based system involving nine small harbours located in the Emilia-Romagna region. SOILPRO (Consiglio per la Ricerca e Sperimentazione in Agricoltura) The SOILPRO project has the overall objective of halting soil degradation in line with the Thematic Strategy for Soil Protection. It will achieve this by developing a web-based application tool (Soil Monitoring Software) that can support local and regional authorities and Member States in their efforts to effectively monitor, identify and assess areas at risk. UPGAS-LOWCO25 (Università degli Studi di Firenze - Dipartimento di Energetica “Sergio Stecco”) The objective of the project is to reduce the contribution of landfill gas emissions to the greenhouse effect. It will implement two innovative systems for carbon dioxide removal and capture from landfill gas/biogas with the aim of upgrading landfill gas/biogas to the quality of natural gas. FACTOR 20 (Regione Lombardia - Direzione Generale Reti, Servizi di Pubblica Utilità e Sviluppo Sostenibile) This project aims to promote an integrated management approach that builds on and improves existing GHG-reduction strategies for local sectors not bound by the Emission Trading Scheme (ETS). The project will define a technically-sound tool for promoting local actions towards the contribution of the non-ETS sector to climate change objectives. SustUse Fumigants (Università di Torino - Centro di Competenza per l’Innovazione in Campo agro-ambientale) The project aims to demonstrate the environmentally sustainable use of chemical fumigants for the control of soil-borne pathogens in the horticultural sector. It ultimately hopes to reduce fumigant use across Europe by analysing pest constraints in target agro-ecosystems within nine project areas. COSMOS (Centro Servizi Multisettoriale e Tecnologico) The overall project objective is to develop a prototype system capable of generating an inert product with good mechanical properties (COSMOS) from fly ash that will be used as a filler in products such as cement, plastics and rubber. ANTARES (Istituto di Ricerche Farmacologiche Mario Negri) This project aims to show which non-testing methods (NTM) can be used to demonstrate compliance with REACH legislation and under what conditions. It seeks to bridge the gap of knowledge on which methods can be used in practice to avoid animal testing. LIFE+ Nature &amp; Biodiversity (14 projects - €26.5 million) DINAMO The main objective of this project is to introduce a co-ordinated programme of integrated conservation actions that halt biodiversity loss in Basso Molise. This involves engaging public and private sector stakeholders in efforts to implement a territorial resource management model capable of conserving those agricultural, and semi-natural habitats that support several 'priority for conservation' species. WOLFNET The main objective of this project is to develop and apply a co-ordinated programme of sustainable conservation measures that protect and manage wolves in the Apennines. This will involve working with local stakeholders to help reduce negative perceptions and direct persecution of wolf populations. Actions will include introducing a standardised damage-compensation-prevention-mitigation assessment system to help reduce conflicts between livestock owners and wolves. Habitat works will also be carried out to reduce a range of natural and human risks to wolf populations. MAN-GMP-ITA The main goal of this project is to validate a methodology for monitoring and managing possible environmental effects of genetically modified plants (GMPs) on plant and animal biodiversity. This will involve setting specific protection goals for sensitive or protected areas near genetically modified agro-ecosystems and monitoring any threat caused by the GMPs to the protected sites. The process will help identify optimal operational parameters for the monitoring system, and thus help improve knowledge about how best to manage environmental impacts from genetically modified plants. ORISTANESE The project’s main objective is to establish a network of Natura 2000 sites that incorporate the Oristanese humid areas and cover the several 'priority for conservation' habitats included in Annex I of the Habitats Directive. A management plan will be prepared and implemented for the sites that will include measures to support the conservation status of Emys orbicularis, Sterna albifrons and Sterna hirundo. DEMETRA The DEMETRA project aims to improve co-ordination and harmonisation of GMO monitoring data, with the establishment of a quick monitoring index (QMI) to rapidly assess the potential risk generated by a selected range of transgenic crops in well determined ecosystems or biotopes. The index will take into account the level of risk posed by a range of transgenic crops, and their potential interactions. A GIS tool will be used to monitor and map the level of risk generated by transgenic plants in a given area. A model will be produced capable of monitoring risks from both actual and simulated transgenic crops. CRAINat This project aims at protecting and increasing the presence of the crayfish Austropotamobius pallipes through the release of juvenile and mature specimens in 47 Natura 2000 sites in the regions of Lombardia and Abruzzo, the Chieti and Isernia provinces, and Gran Sasso e Monti della Laga National Park. Biogenetic reserves (eight reproductive plants) will be established to ensure the survival of the species against threats such as species isolation and river flow reduction. The project will also develop an agreed regulation at regional and local level for the conservation of the species, in coherence with the aims of the Habitats Directive, and create awareness of the importance of biodiversity and its protection among local stakeholders and communities. Montecristo 2010 The project aims to eradicate two of the three invasive alien species that are currently impacting local biodiversity on the island of Montecristo - Rattus rattus and Ailanthus altissima. The third alien species, which is closely related to the Wild Goat (Capra aegagrus), introduced since pre-Roman times, will be managed to reduce its impact without losing its local presence in the wild, and to protect it from the possible effects of rat poisoning. On Pianosa, also a protected island, although less secluded from human activities, the problem of alien plant species will addressed. COLLI BERICI NATURA 2000 The aim of this project is the conservation and preservation of both habitats and species living on the Natura 2000 site,“Colli Berici”. GYPSUM The main objective of the project is the protection of the habitat caves in the specific context of gypsum karst ecosystems, in the Emilia Romagna region. Among the species linked with these habitats, the project aims to monitor and protect the bat population. RESILFOR The general objective of this project is to safeguard mountain habitats with beech-silver fir Apennine forest and beech-yew forest, through restoration of the forest ecosystems by low impact techniques that focus on sites where temperature increases and rainfall reduction problems are not foreseen in the short run. ARUPA The aim of the ARUPA project is to guarantee the survival and increase the population of some species of amphibians and reptiles in the Gravina di Matera Natura 2000 network site. The project actions will be carried out in one of the most important Italian sites for the following species: Zamenis situla, Triturus carnifex, Triturus vulgaris, and Bombina pachypus. MONTI DELLA TOLFA The main objective of this project is to ensure the long-term conservation of the unique habitats and related species, priority and of community importance, included in one of the biggest SPAs in Italy, and in two pSCIs that are within the Tolfa area. Fauna di Montenero The aim of the project is to guarantee the survival of populations of 12 bat and reptile species and to increase the population of Italian tree frog (Hyla intermedia), the Italian crested newt (Triturus carnifex), the smooth newt (Triturus vulgaris) and Hermann’s tortoise (Testudo hermanni) with the release (from a temporary breeding centre) of tadpoles and juvenile individuals in the Natura 2000 network site, Monte Calvo-Piana di Montenero. SAVE THE FLYERS This project aims to protect and increase the availability of resting/breeding sites of cave-dwelling bat species and increase the availability of foraging sites for bat in Tuscany. Moreover, it foresees establishing two Minimum Viable Populations of red kite and a dramatic decrease in the risk of electrocution for that species and other birds of prey listed in Annex I of the Birds Directive. LIFE+ Information and Communication (two projects – €2.2 million) WATACLIC (Ambiente Italia S.r.L) The main objective of the project is to achieve reductions in water and energy consumption within Italian urban areas via a combination of new fiscal and communication tools.  PROMISE (Regione Liguria - Dipartimento Ambiente)  The main aim of the PROMISE project is to reduce the negative environmental impacts of products in Italy, particularly household products and agri-food products. A communication strategy will be designed and implemented covering information campaigns that target producers, retailers, consumers and public authorities. LATVIA (two projects - €1.4 million) LIFE+ Environment Policy and Governance (one project - €0.7 million) HydroClimateStrategyRiga (Riga City Council) The project will define flood-protection priorities for six flood-risk zones around the city of Riga and for the city as a whole. Measures and activities will be proposed, and their cost-effectiveness assessed. The work will lead to the agreement of a Flood Risk Management Plan for Riga that will recommend protection measures and also necessary changes in the city’s planning documents. LIFE+ Nature &amp; Biodiversity (one project - €0.7 million) Raised bogs The project’s main aim is to secure the most favourable conservation status for the priority active raised bog habitat of the Habitats Directive and raised bog bird species of the Birds Directive. The project will elaborate management plans and regulatory documents for each of four protected nature areas of raised bog habitat covering 4 843 ha, of which 290 ha are degraded areas in critical need of restoration. The plans should be developed with local stakeholder groups and approved by the Ministry of Environment. THE NETHERLANDS (two projects - €10.8 million) LIFE+ Nature &amp; Biodiversity (two projects - €10.8 million) Healthy Heath The aim of this project is to restore the natural water balance over 1 100 ha of Dwingelderveld, and to transform the Noordenveld. The project will undertake actions including combating dehydration, eutrophication and acidification; enlarging the area of moist heath within the Natura 2000 area; improving the quality of acid fens, active and recovering raised bogs, depression vegetation, and species-rich grasslands; and reducing disruption to the animals and birds characteristic of the area. The Dutch Crane Resort The Fochteloërveen nature reserve is a peat bog on the border of the Drenthe and Friesland provinces. This project will target several areas: the Kolonievaart area will be rewetted; water from the Fochteloërveen will be transported through the Kolonievaart to the brook valley of the Slokkert rivulet, improving the water quality in the brook valley; and in the Norger Petgaten and Esmeer areas the water level will be raised. Ditches will be removed and barrages will be placed. Trees will be removed to reduce evaporation, meaning that the water levels in the Stallaan area will become much higher. The present ditches will be removed and dams with barrages will be placed, securing higher water levels. POLAND (six projects - €12.6 million) LIFE+ Environment Policy and Governance (two projects - €2.6 million)  EH-REK (Uniwersytet Łódzki - Department of Applied Ecology)  The main goal of this project is to use the concept of ecohydrology to restore the Arturowek reservoirs, which are primarily used for recreational activities by people from the city of Lodz. The reservoirs are located in the northern part of Lodz and comprise three interconnected reservoirs. The bowl of the upper reservoir is currently used as a settling pond. The project aims to convert the upper reservoir into a sedimentation-biofiltration system, while the middle and lower reservoirs will be used for recreational purposes.  EKOROB (Regionalny Zar ząd Gospodarki Wodnej w Warszawie)  The project’s main objective is to set up a number of activities for reducing diffuse pollution in the Pilica river basin in central Poland, by means of cost-effective ecohydrological methods that will help achieve the good ecological status of water in the Sulejowski reservoir. Another aim is to prepare a manual for optimum ecotone formation, with special focus on the effectiveness of diffuse pollution removal and enhancement of biodiversity. LIFE+ Nature &amp; Biodiversity (three projects - €8 million) LIFEAQUILA This project’s aim is to reverse the decline and enhance the breeding populations and range of the lesser spotted eagle (Aquila pomarina) in the Bialowieza and Knyszynska forests by 2015. This will be done by implementing direct conservation measures, such as restoration of water levels, removal of scrub, installation of artificial perches, re-introduction of grazing and creation of small wetlands. AQC Plan The objective of the AQC Plan project is to stabilise the population of greater spotted eagle (Aquila clanga) in its last remaining breeding area in Poland (Biebrza National Park) by 1) improving and increasing eagle hunting and nesting habitat; and 2) preparing scientific and administrative background/support for continued and effective conservation work – a national action plan. XericGrasslandsPL The overall project objective is to improve the habitat conditions and restrict the succession of undesirable species on selected areas of dry grasslands by active conservation. Specific project objectives are: the reintroduction of traditional agriculture (mainly extensive grazing) on parts of the targeted habitat, to ensure its lasting and effective conservation; enhancing biodiversity on the project’s sites by forming a dynamic mosaic of the habitats; and ensuring that sufficient know-how exists in Poland to enable the conservation of these complex dry grasslands. LIFE+ Information and Communication (one project - €2 million) FORESTFIRE (Dyrekcja Generalnych Lasów Państwowych) This project aims to reduce the risk of forest fires caused by human activity. It aims to raise awareness of forest fire prevention among rural residents and people using forests for recreational purposes. Foreseen activities include the implementation of a media campaign addressed to rural residents and society at large in regional media, as well as forest fire prevention training. PORTUGAL (three projects - €4.4 million) LIFE+ Environment Policy and Governance (one project - €0.8 million) WW4ENVIRONMENT (Instituto Superior Técnico) The project aims to implement a tool for optimising the management of wastewater treatment facilities, using operational data to determine and minimise energy consumption and carbon footprint. It will then develop a full-scale demonstration facility that maximises biogas production whilst minimising sludge production and its carbon footprint. LIFE+ Nature &amp; Biodiversity (one project - €2.6 million) Habitat Lince Abutre The main goal of this project is to enhance the suitable habitat for the establishment of resident and breeding populations of Iberian lynx and black vulture and improving their conservation status, in the Natura 2000 network sites of Moura/Barrancos, Vale do Guadiana and Caldeirão. LIFE+ Information and Communication (one project - €1 million) EEFOREST (Município de Tavira) The EEFOREST project aims to reduce forest fires in the Tavira municipality by increasing the efficiency of forest awareness campaigns for different target groups. The beneficiary will carry out an overall assessment, characterising the municipality of Tavira and its different target groups. This will inform the theoretical definition of methodological approaches to awareness-raising aimed at maximising their effectiveness with different groups. ROMANIA (five projects - €5.9 million) LIFE+ Nature &amp; Biodiversity (four projects - €4.6 million) URSUSLIFE This project aims to promote a friendly cohabitation of bears and people in the mountainous counties of Vrancea, Covasna and Harghita. The project will demonstrate techniques for keeping bears away from crops and livestock without harming them. It will also introduce a “bear friendly” ecolabel that will highlight the use of forest products collected or processed in a manner that does not threaten the life of the bears. The project will also establish active protection of hibernation dens from highly disturbing human activities, such as logging, by banning these activities at critical periods of time. A further aim is the implementation of an Animal Rescue Mobile Unit to will save snare-trapped and poached bears. CAPR The main objective is to achieve and maintain a favourable conservation status for 22.2% of the EU’s Aquila pomarina population. This goal will be reached through stabilising the population numbers and ensuring conditions to maintain a favourable conservation status in the long-term in Romania. Towards this aim, a buffer zone system will be developed and implemented in co-operation with forest owners and/or managers to protect the nesting area, ultimately leading to the long-term stabilisation of currently threatened nests. Artificial nests in sensitive areas in key sites will be built where necessary. SFC Calimani-Gurghiu This project aims to restore the bushes of Pinus mugo and Rhododendron myrtifolium and the alluvial forests of Alnus glutinosa and Fraxinus excelsior in the Calimani and Gurghiu mountains in central Romania. It also targets the restoration of Nardus grasslands in this alpine area. Bat-Conservation-RO The project aims to support the long-term conservation of the bat population by increasing public awareness and creating an expert network in Pădurea Craiului, Bihor and the Trascău Mountains in Western Romania. Long-term monitoring of the bat population is also planned. As a ground for achieving these objectives, data concerning all aspects of bat activity will be gathered: roost sites used at different times of the year, foraging habitats, connectivity structures used during flights between shelters and feeding areas, and migration routes. LIFE+ Information and Communication (one project – €1.3 million) GREEN-PRO (University of Bacau) The main objective of the GREEN-PRO project is to conduct an awareness-raising campaign, in order to promote the production and consumption of green products – those products that conform to the EU ecolabel scheme and other environmental protection related tools and initiatives (e.g. EMAS, Energy Star, Carbon Neutral). This will also be achieved by increasing the recognisability of green products and by proving financial and environmental benefits. SLOVAKIA (three projects - €6.1 million) LIFE+ Environment Policy and Governance (one project – €1.4 million) CHEFUB (BIOMASA) The CHEFUB project aims to reduce greenhouse gas emission through the creation and introduction of innovative elements in biomass processing and heating production. The project aims to produce some 2 000 tonnes/yr of high quality pellets from wood waste by which, in turn, will bring a reduction in CO2 production of some 3 500 tonnes/yr. LIFE+ Nature &amp; Biodiversity (one project - €3.6 milion) Microtus The general objective of the project is to improve the recently unfavourable conservation status of the Mehely’s root vole, Microtus oeconomus mehelyi. The project will develop a strategic basis for the successful recovery of this endangered species by restoring and improving habitats on selected sites. The entire population of the subspecies is found in a small area of the western part of Pannonian lowland, a habitat that in recent years has become heavily fragmented leaving the subspecies susceptible to extinction. LIFE+ Information and Communication (one project - €1.1 million) WATLIFE (Vyskumný ústav vodného hospodárstva) In order to prevent degradation of water resources, the project will focus on changing common water use practices in Slovakia, which are inefficient and polluting. This change will be achieved through greater awareness of the importance of water among the public and various stakeholders. The sustainable use of water sources is one of the aims of the Water Framework Directive. SLOVENIA (one project - €1 million) LIFE+ Nature &amp; Biodiversity (one project - €1 million) SloWolf The goal of this project is to facilitate long-term conservation of wolves, their prey base and their habitats in Slovenia. It will attempt to take human attitudes towards the wolves into account in order to overcome any apparent conflicts through a Wolf Management Action Plan. The project will aim to provide accurate scientific information on the wolf through a specific national wolf-surveillance system. SPAIN – (36 projects – €64.1 million) LIFE+ Environment Policy and Governance (26 projects - €42.5 million) JEREZ + natural (Ayuntamiento de Jerez de la Frontera) This project aims to develop a new management model of urban green areas that will integrate the use of management and maintenance processes and tools, environmentally friendly treatments and tree regeneration techniques for endangered species and participation processes aimed at disseminating information on the importance of urban green areas as a city heritage. The model will produce a large number of benefits such as temperature moderation, noise abatement and improvement of air quality. AQUAVAL (Ayuntamiento de Xàtiva) Runoff from conventional drained areas causes environmental damage because of the heavy discharges of pollutants in water courses and the physical impact of higher flows. The principal aim of this project is to introduce the use of sustainable urban drainage systems (SUDS) to the municipalities of Xativa and Benaguasil, because wastewater from these towns overflows every year from a combined sewer system, thus reducing the water quality of receiving water courses. Las Rozas por el clima (Ayuntamiento de Las Rozas de Madrid) The project will aim to apply and evaluate methods of municipal management for climate change, assessing their cost-effectiveness whilst meeting the goals for reducing greenhouse gases (GHG). An action plan to combat climate change will be adopted and new regulations for protecting the atmosphere, municipal planning of green spaces, parks and public gardens will be endorsed. A set of incentives and methods to encourage the involvement of businesses and commercial sectors in combating climate change will also be developed. RESCATAME (Fundación CARTIF) This project’s main objective is to promote the sustainable management of traffic in the city of Salamanca by using air-quality sensors, together with prediction models. The objective will be met by developing and implementing the “instrumented city" concept (a transport-related database facility used for various real-time applications). Applying this concept, the project will help to design a new Urban Traffic Management and Control (UTMC) strategy focusing on the prevention of regular periods of high pollution from urban traffic. ALICCIA (Diputación Provincial De Sevilla) The project’s overall aim is to help comply with the Kyoto Protocol targets by easing the management of all related climate change policies at a local level. A control centre for climate change will be created and it will be responsible for capacity-building among relevant technicians and decision makers. A series of action plans to reduce greenhouse gases will also be implemented in four pilot municipalities, where a warning system (SAK) will be developed as a tool to control and manage the different variables that influence climate change locally. P.A.A.S.A. CUENCA (Ayuntamiento de Cuenca) Although the city of Cuenca does not fall under the category of 'agglomerations with more than 250 000 residents' that are required to adopt a strategic noise map as foreseen by the EU’s Environmental Noise Directive (2002/49/EC), this project nevertheless aims to reduce noise pollution in Cuenca through the use of the ‘LOCALGIS’ software tool (a land information tool). The tool will be linked to the city’s noise map which will enable municipal units to adopt noise management plans and monitor noise complaints. METABIORESOR (Instituto Murciano de Investigación y Desarrollo Agrario y Alimentario) This project will implement innovative technologies and methods for the treatment of waste materials and by-products generated by municipalities and livestock activities. A biomethanation pilot plant will be developed for converting the organic matter present in the waste into biogas, whereas digestates, another product of the biomethanation process, will be used for generating energy. The whole process will reduce waste quantities by 99%. ENSAT (CETaqua - Centro Tecnológico del Agua) The ENSAT project’s overall aim is to demonstrate the application of a well-established technology for aquifer remediation, such as the use of reactive barriers to enhance the degradation of recalcitrant compounds, but it an innovative way: for ‘soil aquifer treatment (SAT)’ during aquifer recharge episodes with reclaimed water, or low quality river water. GREENLYSIS (CETaqua - Centro Tecnológico del Agua) The GREENLYSIS project aims to demonstrate a new technology for wastewater treatment plants that involves separating water into hydrogen and oxygen using electrolysis. Oxygen released from the water during electrolysis will be pressurised and used to purify the waste stream. Hydrogen produced by the electrolysis will be collected and used to power the treatment plant. PARK RENOVA (Ayuntamiento de Huesca) The aim of this project is to create self-sufficient energy supplies for the Huesca solid urban waste landfill facility, by introducing a new technology that captures and converts methane produced within the municipal landfill into power for the landfill’s operations. Additional alternative energy sources (wind and solar) will be adopted and further environmental gains will be secured by replanting closed landfill sections with trees. FAROS (Consejo Superior de Investigaciones Científicas) The FAROS project seeks to develop and implement an efficient network for managing discards and by-catch products. The network will integrate key stakeholders from Spain’s fishing industry within core objectives of: minimising discards/by-catch quantities that reach the ports; and optimising valorisation of discards/by-catch to produce chemicals of interest for the food and pharmaceutical industries. POWER (Fundación San Valero) The POWER project aims to implement monitoring devices to improve the water savings and potential energy savings derived from the use of efficient water management models. It will achieve this by applying leak detectors with probes at various soil depths and by using new methods to calculate hydric needs according to phenological cycles and real climate conditions. LIFE+AGRICARBON (Asociación Española Agricultura de Conservación / Suelos Vivos) This project aims to encourage the progressive establishment of sustainable agricultural techniques to new climatic conditions resulting from global warming. The research will assess CO2 emissions and energy consumption on farms based on climatic characteristics, type of crops, and type of farming. RESALTTECH (Associación de Investigación de las Industrias del Curtido y Anexas) The RESALTTECH project will design and construct a new prototype for the paper industry aimed at closing the water system loop, in order to turn the residual flow (brine) into a by-product. FENIX (Escola Superior de Comerç Internacional) The main objective of this project is to create a user-friendly and flexible software tool for easily obtaining environmental lifecycle assessment (LCA) results on packaging waste management. It is designed to assist local and regional waste managers to look for more eco-efficient and sustainable solutions for packaging waste management. ZERO-HYTECHPARK (Fundación para el Desarrollo de Nuevas Tecnologías del Hidrógeno en Aragón) The objective of the project is to design buildings using hydrogen as an energy carrier in the Walqa Technology Park. The project aims to design a complete energy accumulation system using renewable hydrogen obtained through water electrolysis and subsequent storage of the hydrogen produced. GREEN COMMERCE (Conselleria de Industria, Comercio e Innovación) The main aim of the Green Commerce project is to provide the retail sector with information, access to knowledge and research and technology on new environmental management systems. The ultimate goal is to ensure that the 3.5 million retailers possess the methodology to voluntarily start their own "green policy”. HAproWINE (Fundación Patrimonio Natural de Castilla y León) The overall purpose of this project is to reduce the environmental impact of the wine sector, by integrating waste management and lifecycle assessment tools into the industry. The project also aims to create a certification scheme to help consumers make more environmentally friendly choices. SHOELAW (Asociación de Investigación para la Industria del Calzado (INESCOP)) The SHOELAW project’s main objective is to develop an e-platform for environmental self-diagnosis aimed at footwear companies in five European countries. The e-platform, which will eventually be extended to other EU countries, will promote compliance with environmental legislation among European footwear companies. ECO-VITRUM-TRC (Diputación Provincial de Valencia) The main objective of this project is to demonstrate the possibility of applying a new integrated management model for televisions and computer monitors with cathode ray tubes that enables their reuse as raw material for the development of new products. The project also aims to provide support for municipalities involved in WEEE management. BOATCYCLE (Diputación Provincial de Valencia) The main objective of the BOATCYCLE project is to reduce the impact of the boat industry on the environment through the development of ways to treat boats as waste, both at management and waste recovery level. Sustainable production of boats based on an LCA approach and Eco-design will be tested and promoted. Waste Joint Management (Consorci de la Zona Fraca de Barcelona) This project focuses on minimising the environmental impact of waste that is inappropriately or inadequately treated by encouraging best practices and best available techniques. This should also result in a substantial reduction in CO2 emissions associated with the collection and transport of waste. LIFE+Ecoedición (Consejería de Medio Ambiente de la Junat de Andalucía) This project will promote the inclusion of sustainability requirements in the publishing market; increase efficiency in the management of financial and material resources by adjusting the number of publications to actual needs; and encourage more citizens to demand publications that are produced sustainably. ICEJET (Fundación Fatronik) The main objective of the project is to develop a pilot plant that will demonstrate the technical feasibility of a technology that uses ice particles made from running water or freshwater to cut material, thus reducing the amount of waste generated by the Abrasive Water Jetting processes. ECO-STONE (Asociación de Investigacíon de Industrias de la Construcción) The project will implement a sustainable system for the production and use of natural stone, by using the best available techniques and products. The project is focused on optimising the use of natural resources and raw materials; optimising energy consumption in the production chain; and encouraging architects to using multifunctional natural stone-based materials that are more energy-efficient and environmentally friendly. OXATAN (Asociación de Investigación para la Industria del Calzado - INESCOP) The main objective of the OXATAN project is to demonstrate, promote and disseminate the innovative oxazolidine (chrome-free) tanning technology in tanneries, as well as the tanning procedures associated with the use of this new technology in order to promote the use of environmentally friendly leathers in the footwear and upholstery industries. LIFE+ Nature &amp; Biodiversity (8 projects - €19.2 million) Estuarios del Pais Vasco The main project objective focuses on regenerating habitats of community interest after alien plant species removal, in order to facilitate improved nesting, sheltering and migration conditions for priority bird species.. This project aims to restore 314ha of estuarine Natura 2000 sites (Urdaibai, Lea and Txingudi) in the Basque Country and to avoid that other estuaries may also degrade. The project will also develop a global action framework for potential recovery in the Basque Country. Veneno NO This project aims to achieve a significant reduction in illegal poison incidents affecting protected species in Spain. Priority species targeted by the project include the Spanish imperial eagle, the lammergeier vulture, the red kite and the Egyptian vulture (including the Canary Islands subspecies). The project will cover nine Autonomous Communities and will develop new actions plans and protocols (or update existing ones) to fight against poison in the regions concerned. Options for alternatives to poison in agricultural activities, the creation and training of specialised poison patrols and empowering civil society to fight against poisoning cases in court are also foreseen. CUBOMED The main objective of this project is to gain sufficient understanding about blooms of potentiql invasive species Carybdea marsupialis in order to help develop measures capable of mitigating negative impacts from the jellyfish on Mediterranean marine ecosystems in Europe. This Caribbean jellyfish invasion was detected for the first time in Spanish waters in the summer of 2008. There are concerns that climate change may be affecting spatial dynamics and population behaviour in the Mediterranean. In addition, the project expects to obtain sufficient information to restore 120 ha of a marine coastal habitat that has been invaded by C. marsupialis and remove more than 70% of adult population. ZEPA ESTEPARIAS ANDALUCIA This project aims to improve the conservation status of steppe-land birds in Andalusia. Priority species for the project’s support include: great bustard, little bustard, Montagu's harrier, stone curlew, black-bellied sand grouse, collared pratincole, European roller and little kestrel. Actions will be designed to provide food and shelter, reduce mortality risks, increase awareness about conservation considerations, and introduce technology to improve/implement plans for the management of these endangered species. For these purposes, the project aims to introduce farming and agrarian practices that allow the coexistence between the productive activity and the steppe-birds, paying special attention to the diversification of agricultural landscape. Closely involvement of farmers' organisations is foreseen. Riparia-Ter The main focus for this project is the recovery of at least 75ha of riparian habitats in the river Ter area, especially the alluvial forests with alders and willows, and temporary Mediterranean ponds. Works will cover habitat restoration actions supported by complementary measures to manage development pressures affecting the target sites. BIODIVERSIDADY TRASMOCHOS This project seeks to support the conservation status of saproxylic beetle populations in Gipuzkoa pollarded trees, particularly the priority species Osmoderma eremita and Rosalia alpina. This will be achieved by improving the availability and quality of habitats for saproxylic choleopter populations in Gipuzkoa forests. The project has benefited from the information and experience gained in LIFE III project “LIC Aiako Harria” which evidenced the close relation between pollarded trees and biodiversity of saproxylic species. This new project also aims to guarantee the long-term presence of pollarded trees in Gipuzkoa, as a valuable element for the conservation of different species of community interest. CIRCUREVIEJA The project’s main objective is to reduce at least 65 per cent of residual silt discharges in the Torrevieja coastal lake and restore priority habitats, such as the Audouin seagull nesting area, in order to strengthen local biodiversity. PROYECTO ESTANY The main objectives of this project are to stabilise species and habitats of Community Interest in the Natura 2000 Network site at “Estany de Banyoles”. Actions will aim to control invasive species and strengthen the conservation status of Emys orbicularis, Mauremys leprosa, Barbus meridionalis and Unio elongatulus. LIFE+ Information and Communication (two projects – €2.3 million) OMONTEVIVO (Dirección Xeral de Montes, Xunta de Galicia) The project will develop and implement an awareness-raising and educational campaign on forest fire prevention. This will focus on the safe use of fire, and on awareness of the value of forests. The concrete objectives of the project are: To change citizens' behaviour by promoting active participation and encouraging co-responsibility of citizens in the protection of forests; to reduce the number of forest fires caused by humans, both intentionally and negligently; and to train the region’s forest agents, improving their capacity to prevent forest fires. COR (Barcelona Metropolitan Area Environmental Authority) This project aims to promote in Barcelona understanding of the concept of the 'European recycling society', which underpins the revised Waste Framework Directive. This awareness-raising effort will also support the objectives of Barcelona Metropolitan Area's Metropolitan Programme of Municipal Waste Management (PMGRM) 2009/2016. SWEDEN (eight projects - €27.8 million) LIFE+ Environment Policy and Governance (three projects - €5.9 million) CLEANTRUCK (City of Stockholm - Environment and Health Administration) The objective of the project is to demonstrate the commercial and technical viability of alternative fuels and new technologies for goods distribution vehicles. It will construct filling pumps for the alternative fuels ethanol ED95 and biomethane, filling stations for CO2 for use as a refrigerant and mobile stations for N2 to inflate tyres. WEBAP (IVL Swedish Environmental Research Institute Ltd) This project aims to demonstrate the technical feasibility of using a wave-powered device - WEBAP - for the aeration of coastal zones and open seas suffering oxygen depletion. The pump exclusively uses the natural resources of oxygen-rich surface water and wave energy to improve the oxygen situation in hypoxic bottom water layers by enhanced ventilation and mixing. ITEST (Municipality of Oskarshamn) The project aims to demonstrate an innovative technical solution to sewage treatment, based on heat exchange. It is hoped this will solve treatment problems incurred by regions with a cold winter climate: cold weather impedes the effective biological conversion of different nitrogen species to elemental nitrogen, thus contributing to nitrogen-based pollution of lakes and seas. LIFE+ Nature &amp; Biodiversity (five projects - €21.9 million) SAMBAH The overall aim of the project is to apply a best practice methodology to provide data for the reliable assessment of the distribution and habitats of the Baltic Sea subpopulation of harbour porpoise (Phocoena phocoena). This should enable the designation of sites of Community importance (SCIs) for the endangered species within the Natura 2000 network, and also provide other relevant mitigation measures. Hotad hävdad mark This project aims to preserve valuable grasslands and their associated flora and fauna. The overriding objective is to restore the meadows, pastures and wetland meadows in 62 Natura 2000 sites in Jämtland, Gävleborg, Värmland and Dalarna County. These grasslands all need to be maintained through grazing or cutting, the continuation and intensity of which are crucial for their protection and the good conservation status of the species they harbour. In total, the area of grassland being cleared or restored is almost 630 ha. MOTH The objective of this demonstration project is to develop a cost-effective national monitoring system adapted for northern European conditions that will directly be applicable to use by he European Commission in the implementation of the Habitats Directive. The project will show how auxiliary information can be used in connection with random sampling to improve the accuracy of the habitat assessments for sparse habitats as well. It will also show how the habitat monitoring system can be integrated in the framework of existing landscape level monitoring programmes that exist today in many European countries. Vindel River Life The general objective of the project is to achieve a good water status for the Vindel river with reference to the Water Framework Directive, and a good conservation status for the species in the project area (under the Habitats Directive). This will be achieved by reducing or removing obstructions on 22 tributaries of the Vindel. By the end of the project, 73% of obstructions to the natural river flow will have been removed and the conservation status of the river system should be considerably increased. Certain constructions built for the former timber floating activities will be kept for their heritage value. Life to ad(d)mire This project aims to halt the decrease of bogs and mires habitats and their species at 35 Natura 2000 sites in over 3 852 ha through hydrological restoration and vegetation measures. Without the project measures this decrease would be inevitable in the long term. One positive side-effect is that the current loss of CO2 (caused by drainage of peat) will stop, and, hopefully, most of the hydrologically restored active bogs’ sites will become carbon sinks just as they once were. The project also aims to disseminate information on wetland ecology and the importance of mires to the public and to management staff and landowners. UNITED KINGDOM (seven projects - €17 million) LIFE+ Environment Policy and Governance (two projects - €4.7 million) REACH for Polymers (Rapra Limited) The ‘REACH for Polymers’ project aims to increase the knowledge base of the European polymer industry, in particular of small and medium-sized enterprises, by applying new techniques, technologies, instruments and methods that offer environmental as well as economic advantages to the industry when complying with the REACH regulation. The main objective is to create a REACH toolkit for the European polymer industry, and to disseminate this widely. EPOW (The Environment Agency of England and Wales) The overall project objective is to demonstrate how EU regions can develop and introduce successful programmes that lead to zero waste to landfill in their region. The project aims to develop a recycling society with a high level of resource efficiency in the South East of England, while also ensuring, by working with other EU regions, that project outcomes are relevant and replicable to other Member States. LIFE+ Nature &amp; Biodiversity (four projects - €10.6 million) Alde-Ore This project aims to establish a functional, efficient and sustainable infrastructure for water management and control of the coastal lagoons at Havergate Island and the coastal lagoons and marshes at Orford Ness. Moreover, the project plans to carry out sustainable habitat management, targeting breeding bird species and habitats listed in Annex I of the Birds Directive. Such measures will include the creation of new breeding sites and predation and disturbance protection, and improvements to existing sites and habitats. The beneficiary also intends to improve the visitor experience at both of the sites and to disseminate the project results to a wide European audience of site managers, ecologists and the general public. ISAC 08 This project plans to restore the hydrological sources in the upper Irfon catchment (mid-Wales) by land purchase, removal of conifers, infilling of drains and adding lime (ground limestone at 20-40 tonnes/ha). These actions will serve to ameliorate the effect of acid runoff; to restore and enhance the wildlife of 30 km of rivers by excluding livestock and reducing the shade from riparian woodlands; and to help conserve the following Annex II of the Habitats Directive species: white-clawed crayfish (Austropotamobius pallipes) and freshwater pearl-mussel (Margaritifera margaritifera). MoorLIFE The project is taking place on the South Pennine Moors special area of conservation (SAC). Its main purpose is to protect the 1 600 ha of active blanket bog by reducing erosion on adjacent degraded peatland. To achieve this, the project aims to restore 862 ha of active blanket bog through stabilisation, diversification and gully blocking. To ensure the future sustainability of the blanket bog, the project also aims to carry out wildfire mitigation actions while also raising public awareness of wildfire risk and restoration. Scottish machair The project’s overall aim is to secure and improve the conservation status of 70% of the world’s machair habitat and its associated species by implementing and demonstrating sustainable management methods that optimise the conservation interest and are compatible with local agricultural practices. The project will target machair habitat on three SACs and aims to secure the conservation of associated bird species in 10 machair SPAs - this covers a total area of over 23 000 ha. The project will bring 3 200 ha of machair habitat into favourable condition and improve the conservation status of the Annex I-listed species, corncrake and chough, and the regularly occurring migratory species, dunlin and ringed plover. LIFE+ Information and Communication (one project - €1.7 million) Birds Directive (RSPB) The project aims to engage directly with general public and more specifically with farmers through on-farm bird surveys, a network of demonstration farms and a Biodiversity Award scheme, in order to raise awareness of the EU Birds Directive and promote positive land management. The objective is to create a positive profile for the Birds Directive among participating farmers and members of their local communities, as well as more widely among farmers and the public, through and media activities highlighting the importance of protecting both rare and widespread farmland birds.
IP/ 09/1696   Bruxelles, 11 novembre 2009  La Commissione europea indìce una consultazione pubblica sull'iniziativa dei cittadini La Commissione europea indìce un'ampia consultazione pubblica per meglio definire i dettagli pratici dell'iniziativa dei cittadini prevista dal trattato di Lisbona. L'iniziativa dei cittadini consentirà a un milione di cittadini di chiedere alla Commissione di portare avanti una determinata proposta politica.  "La partecipazione dei cittadini al processo decisionale è un fattore essenziale per la democrazia" ha affermato Margot Wallström, Vicepresidente della Commissione europea responsabile per le relazioni interistituzionali e la strategia della comunicazione. "Il trattato di Lisbona fornirà ai cittadini uno strumento per esprimersi e per influire direttamente sul processo decisionale dell'UE."  Introd otta dal trattato di Lisbona l'iniziativa dei cittadini consente a un milione di cittadini di un numero significativo di Stati membri di chiedere direttamente che la Commissione porti avanti un'iniziativa di loro interesse in uno degli ambiti di competenza dell'UE.   Il Libro verde pubblicato oggi delinea alcune questioni pratiche relative alle modalità per meglio far funzionare l'iniziativa nella prassi. Si tratta di questioni quali il numero di paesi di cui devono essere cittadini coloro che promuovono un'iniziativa, le modalità per controllare la veridicità delle firme, la forma in cui dovrebbe configurarsi una petizione, le scadenze ecc.  Tutti i contributi dei cittadini saranno ben accetti e possono essere inviati rispondendo ai quesiti contenuti nel Libro verde che è disponibile in tutte e 23 le lingue ufficiali sul sito web :   http://europa.eu/documentation/official-docs/green-papers/index_it.htm  .   La scadenza per partecipare alla consultazione è la fine di gennaio 2010. Successivamente a tale data la Commissione europea presenterà una proposta di regolamento da adottarsi poi in sede di Parlamento europeo e di Consiglio.  Per ulteriori informazioni :    http://ec.europa.eu/dgs/secretariat_general/citizens_initiative/index_en.htm
IP/09/ 1697  Bruxelles, 11 novembre 2009 Facilitare l'acquisizione delle prove in materia penale fra gli Stati membri e garantirne l'ammissibilità Oggi la Commissione ha adottato un libro verde che prospetta nuovi interventi per migliorare la cooperazione tra gli Stati membri nell'acquisizione delle prove in materia penale. L'obiettivo è sostituire l'attuale disciplina frammentaria con uno strumento unico basato sul principio del reciproco riconoscimento e applicabile a tutti i tipi di prova, che introduca norme comuni dirette a garantirne l'ammissibilità dinanzi agli organi giurisdizionali. Il libro verde avvia la consultazione degli Stati membri e di tutte le parti interessate sulla validità di questo approccio e su tutti gli aspetti correlati. Il vicepresidente Jacques Barrot, Commissario responsabile del portafoglio Giustizia, Libertà e Sicurezza, ha dichiarato: "La diversità dei sistemi giudiziari degli Stati membri e l'assenza di riconoscimento reciproco delle decisioni giudiziarie non possono intralciare l'azione della giustizia nella lotta alla criminalità transfrontaliera. Per questo è di fondamentale importanza promuovere una cooperazione più efficace nell'acquisire tutti i tipi di prova in materia penale, facilitando e accelerando così la cooperazione giudiziaria tra gli Stati membri".  Le norme attualmente in vigore sull'acquisizione delle prove in un altro Stato membro sono costituite da vari strumenti coesistenti, basati su principi diversi e con ambiti di applicazione differenti. Il loro impiego risulta quindi gravoso e può creare confusione tra i vari operatori, che spesso non riescono a individuare lo strumento più adeguato per acquisire una determinata prova. In definitiva, questi fattori rischiano di compromettere l'efficacia della cooperazione transfrontaliera. Inoltre, la questione dell'ammissibilità, dinanzi a un organo giurisdizionale, delle prove acquisite in un altro Stato membro viene affrontata soltanto indirettamente, non esistendo norme comuni per la raccolta delle prove. Ne consegue che le regole sull'acquisizione delle prove in materia penale rischiano di funzionare efficacemente solo negli Stati membri dotati di leggi simili sulla raccolta delle prove. In linea con gli obiettivi elencati nella comunicazione "Uno spazio di libertà, sicurezza e giustizia al servizio dei cittadini" del 10 giugno 2009, la Commissione intende prendere nuove iniziative per migliorare la cooperazione tra gli Stati membri nell'acquisizione delle prove in materia penale. Obiettivo della Commissione è sostituire la disciplina vigente in questo settore con uno strumento unico basato sul principio del reciproco riconoscimento, applicabile a tutti i tipi di prova, e introdurre disposizioni comuni per la raccolta delle prove in materia penale. Con il libro verde la Commissione intende consultare gli Stati membri e tutte le parti interessate sulla validità di questo approccio e sugli aspetti correlati.    http://ec.europa.eu/commission_barroso/barrot/welcome/default_it.htm
IP/09/1740 Bruxelles, 19 novembre 2009  La Commissione adotta una comunicazione su come sfruttare le potenzialità dei partenariati pubblico-privato  La Commissione ha elaborato un quadro per incentivare l'uso di partenariati pubblico-privato (PPP) al fine di rispondere alle attuali e future esigenze di investimento europee nei settori dei servizi pubblici, delle infrastrutture e della ricerca. Se gestiti in modo adeguato nell'interesse pubblico attuale e futuro, i PPP possono produrre immensi vantaggi. Sono però ancora poco diffusi e molti Stati membri non ne hanno una grande esperienza. In linea con il piano europeo di ripresa economica, la Commissione intende imprimere un nuovo stimolo ai PPP per accrescere e migliorare il ricorso a questi partenariati in un periodo in cui le ristrettezze dei bilanci nazionali richiedono soluzioni innovative in materia di finanziamento pubblico. Le autorità nazionali saranno libere di decidere se ricorrere o meno ai PPP. La comunicazione propone inoltre alcune opzioni destinate a migliorare il funzionamento delle iniziative tecnologiche comuni dell'UE, che sono PPP cofinanziati dall'UE in settori chiave della ricerca (vedi   MEMO/07/570   ).  Il Presidente della Commissione europea José Manuel Barroso ha dichiarato: " Con questa comunicazione, la Commissione lancia un nuovo quadro globale per i partenariati pubblico-privato. Nel momento in cui l'Europa emerge dalla crisi economica, i partenariati pubblico-privato possono aiutare le autorità pubbliche a creare posti di lavoro continuando a investire nel futuro, mentre da parte nostra mettiamo in opera strategie di uscita per riportare le finanze pubbliche in equilibrio. Se adeguatamente pianificati ed applicati tenendo conto dell'interesse pubblico a lungo termine, i PPP possono stimolare investimenti per la creazione di sistemi di alta qualità nei settori delle cure mediche, dell'istruzione e del trasporto sostenibile. Possono inoltre servire ad affrontare il cambiamento climatico e a promuovere l'efficienza energetica. Il nostro auspicio è che le autorità pubbliche ricorrano ai PPP più spesso e in modo migliore". La crisi ha messo ulteriormente sotto pressione le finanze pubbliche in molti Stati membri, con conseguenze potenzialmente negative per lo sviluppo di nuove infrastrutture fondamentali, specialmente una volta che in vari Stati terminerà l'attuale stimolo fiscale. Ad esempio, soltanto per rispettare gli impegni della Commissione europea per la rete transeuropea di trasporto occorreranno finanziamenti supplementari pari a 20 miliardi di euro nel periodo 2007-2013. Ulteriori consistenti fondi saranno necessari per rispettare gli impegni in materia di cambiamento climatico ed energia. I PPP offrono la possibilità di far leva su fondi e competenze privati e di combinarli alle risorse pubbliche. Il finanziamento comunitario tramite gli strumenti dei fondi strutturali, della Banca europea per gli investimenti o della rete transeuropea di trasporto può contribuire a mobilitare PPP per investimenti essenziali nei progetti, anche in un periodo di scarsa disponibilità di fondi nazionali pubblici e privati. La strategia per i PPP prevede: i) un miglior coordinamento, un rafforzamento e un'ulteriore razionalizzazione degli strumenti di finanziamento per i PPP a livello dell'UE; ii) una stretta cooperazione con la BEI; iii) il potenziamento delle capacità del settore pubblico.  Questi sono i punti essenziali del piano illustrato nella comunicazione (   http://ec.europa.eu/growthandjobs/index_en.htm   ):   i PPP potranno contare su maggiori finanziamenti ottenuti mediante la collaborazione con la BEI, riorientando gli attuali strumenti comunitari e sviluppando strumenti di garanzia per il finanziamento dei PPP;   nei casi che prevedono un finanziamento comunitario, saranno migliorate le regole e le procedure in modo da garantire un'equa concorrenza tra i progetti gestiti interamente a livello pubblico e quelli gestiti nell'ambito dei PPP;   sarà delineato un quadro più efficace per l'innovazione, che includa la possibilità per l'UE di partecipare a società di diritto privato e di investire direttamente in progetti specifici;   sarà studiata l'ipotesi di introdurre uno strumento legislativo comunitario sulle concessioni, in base alla valutazione d'impatto in corso;   saranno stimolati la diffusione delle informazioni e lo scambio delle migliori pratiche, anche grazie alla creazione di un nuovo gruppo PPP in cui le parti interessate possano comunicarsi le loro preoccupazioni e nuove idee riguardo ai PPP.    Le iniziative tecnologiche comuni (ITC) sono un nuovo strumento volto a realizzare partenariati pubblico-privato per la ricerca a livello europeo. Cofinanziate dal bilancio dell'UE, le ITC riuniscono interessi pubblici e privati in una nuova struttura di attuazione. Finora sono state avviate ITC dotate di bilanci complessivi che vanno da 1 miliardo a 3 miliardi di euro, in cinque settori: medicinali innovativi, aeronautica, celle a combustibile e idrogeno, nanoelettronica e sistemi informatici incorporati.
IP/09/ 1779  Bruxelles, 20 novembre 2009 La Commissione adotta il piano di aiuti alimentari per gli indigenti per il 2010  La Commissione europea ha pubblicato oggi il piano di aiuti alimentari per gli indigenti per il 2010. Originariamente attuato per cedere alle persone bisognose le eccedenze di prodotti agricoli ("scorte di intervento"), il sistema è stato modificato a metà degli anni novanta per consentire, in alcune circostanze, di completare le scorte di intervento con acquisti sul mercato. Quest'anno, tuttavia, le eccedenze (cereali, zucchero, latte in polvere e burro) hanno ampiamente coperto i bisogni individuati nel piano per il 2010, pertanto sarà sufficiente un ricorso ridotto agli acquisti sul mercato. Il bilancio assegnato, 500 milioni di euro, corrisponde a quello del piano per il 2009. Quest'anno 19 Stati membri hanno deciso di prendere parte al programma.   Mariann Fischer Boel, commissaria per l'agricoltura e lo sviluppo rurale, ha dichiarato in merito al programma: "Si tratta di un aiuto concreto dell'Unione europea a favore di una parte delle persone più svantaggiate della nostra società, pertanto è essenziale che venga attuato in maniera corretta affinché i prodotti siano effettivamente distribuiti a chi ne ha bisogno".  Contesto  La distribuzione gratuita di prodotti alimentari alle persone più indigenti della Comunità ha avuto inizio come misura d'urgenza durante l'inverno eccezionalmente rigido del 1986/1987, quando le eccedenze di prodotti agricoli furono donate ad associazioni caritative degli Stati membri affinché le distribuissero ai più bisognosi.  In seguito la misura è diventata permanente e si è basata sulle scorte di intervento. Questo sistema consentiva agli Stati membri di sbloccare le scorte pubbliche di prodotti alimentari eccedenti per utilizzarli come aiuti alimentari. Il processo di riforma della Politica agricola comune (PAC), avviato all'inizio degli anni novanta con l'obiettivo di ridurre drasticamente le scorte di intervento comunitarie, ha tuttavia contribuito ad autorizzare, in talune circostanze, il ricorso ad acquisti sul mercato. Quest'anno, però, la quantità di scorte di intervento disponibili ha permesso di coprire la quasi totalità del piano e il ricorso agli acquisti sarà minimo. La riduzione duratura delle scorte di intervento ha portato all'elaborazione di un progetto di riforma del programma in vista di un adeguamento all'evoluzione della PAC e con la finalità di migliorarne l'efficienza per le persone più indigenti. Questa riforma non è ancora stata adottata dal Consiglio. La partecipazione degli Stati membri al programma è volontaria e la Commissione adotta un nuovo piano ogni anno. Gli aiuti alimentari sono destinati a diverse categorie di persone che vivono in condizioni di povertà, tra cui famiglie in difficoltà, anziani con mezzi di sussistenza insufficienti, persone senza fissa dimora, disabili, bambini a rischio, lavoratori a reddito basso, lavoratori migranti e profughi.  Gli Stati membri che desiderano prendere parte al programma ne informano la Commissione all 'inizio di ogni anno e in seguito comunicano il loro fabbisogno di prodotti. Successivamente devono presentare una relazione a posteriori sull'esecuzione del piano.   Sebbene nell'Unione europea il tenore di vita sia tra i più elevati al mondo, vi sono persone che non hanno accesso ad un'alimentazione adeguata. Secondo le stime più recenti, in media il 17% della popolazione dell'UE vive al di sotto o al limite della soglia di povertà ed è afflitto da povertà alimentare, il che significa, ad esempio, non riuscire a fare almeno un pasto equilibrato ogni due giorni.  Il programma consente ai cittadini europei più poveri di beneficiare di una delle politiche europee di più vecchia data, la PAC.  Per avere informazioni complementari e documentazione sul programma si veda il sito:  http://ec.europa.eu/agriculture/markets/freefood/index_fr.htm  .  Allegato 1: Quantitativo di ciascun prodotto da ritirare dalle scorte di intervento della Comunità ai fini della distribuzione negli Stati membri nell'ambito del piano per il 2010.   Allegato 2: Mezzi finanziari messi a disposizione degli Stati membri nell'ambito del piano per il 2010.  Allegato 1  Quantitativo di ciascun prodotto da ritirare dalle scorte di intervento della Comunità ai fini della distribuzione negli Stati membri nell 'ambito del piano per il 2010   (in tonnellate)             Stati membri   Cereali   Burro   Latte in polvere   Zucchero     Belgio   29 067   1 285   -   1 507     Bulgaria   54 104   -   -   1 724     Repubblica Ceca   302   20   22   9     Estonia   5 147   -   1   -     Irlanda   -   350   -   -     Grecia   64 397   -   5 889   -     Spagna   181 248   9 335   1 603   3 483     Francia   168 998   13 033   12 050   3 247     Italia   283 206   20 000   18 166   4 006     Lettonia   22 951   -   969   -     Lituania   40 317   145   1 212   1 182     Ungheria   95 687   -   -   1 938     Malta   4 740   -   -   -     Polonia   387 305   1 901   17 952   10 823     Portogallo   47 522   5 079   1 826   1 045     Romania   135 555   -   4 500   5 577     Slovenia   9 810   -   600   289     Finlandia   25 371   -   500   -     Totale   1 555 726   51 148   65 290   34 832     Allegato 2  Mezzi finanziari messi a disposizione degli Stati membri nell 'ambito del piano per il 2010           (in EUR)     Stati membri   Distribuzione     Belgio   7 806 433     Bulgaria   8 565 832     Repubblica Ceca   133 893     Estonia   761 012     Irlanda   818 816     Grecia   20 044 478     Spagna   52 623 664     Francia   78 103 609     Italia   122 456 856     Lettonia   5 119 849     Lituania   8 859 115     Lussemburgo   107 483     Ungheria   14 770 126     Malta   698 841     Polonia   97 405 034     Portogallo   22 516 761     Romania   29 951 704     Slovenia   2 619 927     Finlandia   4 636 567     Totale   478 000 000
IP/09/ 1816   Bruxelles, 25 novembre 2009  La riforma dell'istruzione nell'UE: si è fatto già molto, ma rimane ancora molto da fare  Nonostante un miglioramento generalizzato dei risultati dell'istruzione e della formazione nell'UE, i progressi che si registrano sono troppo lenti, il che significa che non sarà possibile raggiungere la maggior parte degli obiettivi di riforma fissati per il 2010. La recessione economica evidenzia la necessità di portare avanti la riforma e di assicurare ai sistemi d'istruzione e di formazione investimenti continuativi e mirati per poter cogliere le principali sfide economiche e sociali. Queste sono le principali conclusioni cui giungono due relazioni presentate oggi dalla Commissione europea sui progressi realizzati in materia di riforma dell'istruzione e sulla cooperazione europea.  Maroš Šefčovič, Commissario europeo responsabile per l'istruzione, la formazione, la cultura e la gioventù, ha affermato: “ Le riforme dell'istruzione nell'UE sono già in fase avanzata, dobbiamo ora fare attenzione a non rallentarne il ritmo. In particolare, abbiamo bisogno di maggiori e migliori investimenti per l'istruzione e la formazione in modo da far sì che i cittadini europei siano meglio preparati a trovare lavoro e per aumentare la nostra capacità di rinnovare nel lungo periodo."  1. Relazione della Commissione sui progressi realizzati in vista degli obiettivi di Lisbona nel campo dell'istruzione e della formazione – Indicatori e parametri di confronto 2009   Questa relazione annuale esamina i progressi compiuti dagli Stati membri in relazione a cinque benchmark chiave nel campo dell'istruzione e della formazione per l'anno 2010.    A nche se si sono realizzati dei progressi è probabile che quattro dei cinque benchmark 2010 relativi all'istruzione e alla formazione non vengano raggiunti. Soltanto il benchmark relativo all'aumento del numero di laureati in matematica, scienza e tecnologia è stato raggiunto. Tre benchmark non sono stati raggiunti nonostante i progressi compiuti: la partecipazione degli adulti all'educazione permanente, la riduzione della dispersione scolastica e l'aumento del numero di giovani che completano l'istruzione secondaria superiore. Un benchmark ha registrato addirittura un deterioramento a partire dal 2000: la capacità di lettura dei quindicenni.     Sul lato dei risultati positivi si registra che è aumentato il numero di bambini in tenerissima età inseriti nel sistema d'istruzione nonché la partecipazione complessiva nell'istruzione iniziale e i livelli d'istruzione dei cittadini dell'UE in generale. Il numero di ad ulti in età lavorativa (25 – 64 anni) a bassa scolarizzazione si è ridotto di più di un milione di unità all'anno a partire dal 2000. In questa categoria però rimangono ancora 77 milioni di adulti pari a quasi il 30% dei cittadini dell'UE.    Altri ambiti in cui si sono registrati progressi comprendono l'apprendimento delle lingue nelle scuole e la mobilità degli studenti dell'istruzione terziaria che è aumentata di più del 50% a partire dal 2000.    2. Progetto di relazione congiunta 2010 sull'attuazione del programma di lavoro "Istruzione e formazione 2010"   Questa relazione biennale che si basa sui contributi nazionali ed è adottata congiuntamente dal Consiglio Istruzione e dalla Commissione valuta i progressi realizzati nel complesso e definisce le priorità per il futuro della cooperazione nell'ambito dell'istruzione e della formazione. Al centro di questa relazione congiunta vi è la necessità di fornire competenze chiave a tutti i livelli dell'istruzione e della formazione. Tra i risultati principali vi sono:    Molti paesi stanno usando il Quadro europeo delle competenze di base quale elemento di riferimento nell'ambito della riforma scolastica. Anche se si sono registrati validi progressi per quanto concerne l'adattamento dei curricoli rimane ancora del lavoro da fare per promuovere lo sviluppo delle competenze degli insegnanti, migliorare i metodi di valutazione e introdurre nuove modalità di organizzazione dell'apprendimento. La sfida maggiore consiste nell'assicurare che a beneficiare di metodologie innovative siano tutti i discenti, compresi quelli che provengono da gruppi svantaggiati e i partecipanti all'istruzione e alla formazione professionali, all'istruzione degli adulti e all'istruzione superiore.    Tra le altre sfide vi sono: porre in atto l'apprendimento permanente, aumentare la mobilità, rendere l'istruzione e la formazione maggiormente aperte e maggiormente pertinenti rispetto ai bisogni del mercato del lavoro e della società. Si dovrebbe consacrare un' attenzione particolare alla creazione di partenariati tra il mondo dell'istruzione e della formazione e quello del lavoro.     Il livello d'investimenti per studente è aumentato a partire dal 2000 per quanto concerne tutti i livelli d'istruzione. Sta di fatto però che la crescita della spesa per studente nell'istruzione terziaria è stata più lenta che in altri ambiti. Gli Stati membri dell'UE dovrebbero investire in media più di 10 000 EUR supplementari per studente all'anno nell'ambito dell'istruzione superiore per raggiungere i livelli degli USA (circa 200 miliardi di EUR in più all'anno). Questa differenza si spiega essenzialmente con i livelli d'investimento privato nelle istituzioni dell'istruzione superiore che si registrano negli USA.   I prossimi passi  La relazione congiunta sarà presentata il 26 novembre 2009 al Consiglio Istruzione , in attesa della sua adozione formale da parte del Consiglio Istruzione del febbraio 2010. I messaggi chiave serviranno ad animare il dibattito sulla futura strategia dell'UE per la crescita e l'occupazione in seno al Consiglio europeo di primavera del 2010. Per saperne di più:    MEMO/09/520   : domande ricorrenti: rendicontazione sui progressi realizzati in vista dell'attuazione del programma di lavoro "Istruzione e formazione 2010"  Commissione europea: progressi verso la realizzazione degli obiettivi di Lisbona nel campo dell'istruzione e della formazione – Indicatori e parametri di confronto, relazione 2009:   http://ec.europa.eu/education/lifelong-learning-policy/doc1951_en.htm    Relazione congiunta del Consiglio e della Commissione sull'attuazione del programma di lavoro "Istruzione e formazione 2010".     http://ec.europa.eu/education/lifelong-learning-policy/doc1532_en.htm     Opuscolo: 5 benchmark sull'istruzione in Europa [con dati differenziati per paese]:   http://ec.europa.eu/education/lifelong-learning-policy/doc/benchmarks_en.pdf    Commissione europea: strategia e cooperazione europea nel campo dell'istruzione e della formazione :     http://ec.europa.eu/education/lifelong-learning-policy/doc28_en.htm
IP/09/ 1824   Bruxelles, 26 novembre 2009  Consumatori: l'UE intende estendere la protezione sui viaggi vacanza   Milioni di viaggiatori che prenotano "pacchetti" vacanza con combinazioni di volo, albergo, macchina a noleggio, ecc. su internet o nelle agenzie turistiche dovrebbero ricevere una maggiore protezione finanziaria se le cose andassero male, ciò è previsto da un progetto sottoposto oggi a consultazione dalla Commissione europea. La Commissione apre una consultazione sull'eventualità di estendere la copertura di base stabilita dalla direttiva UE del 1990 sui viaggi tutto compreso – in materia di informazioni, responsabilità per servizi scadenti e protezione in caso di insolvenza – alla prossima generazione di "pacchetti dinamici" vale a dire quelli che i consumatori compongono per proprio conto, spesso online, avvalendosi di un unico sito web o di altri siti partner. Il 23% dei consumatori dell'UE e più del 40% dei consumatori in paesi quali l'Irlanda e la Svezia acquistano "pacchetti dinamici" molti dei quali attualmente esulano dalle regole UE in materia di protezione dei consumatori (il 67% di essi ritiene erroneamente di essere protetto). In seguito alla recente ondata di fallimenti di compagnie aeree il documento contempla anche l'opportunità di estendere la protezione di base in caso d'insolvenza in generale anche ai consumatori che non acquistano pacchetti o pacchetti dinamici e quindi anche all'acquisto individuale di biglietti aerei.   Meglena Kuneva, Commissario UE responsabile per i consumatori, ha affermato: "Abbiamo bisogno di una protezione rigorosa che assicuri a tutti coloro che acquistano un pacchetto vacanza la serenità che si meritano, inoltre dobbiamo garantire parità di condizioni per le aziende in modo che esse possano competere in termini equi. Sono particolarmente preoccupata per la questione dell'insolvenza. Chiunque abbia visto in televisione le immagini di migliaia di vacanzieri abbandonati a sé stessi negli aeroporti dopo l'ondata di fallimenti che hanno colpito Sky Europe, XL, Futura e Zoom, sa che è giunto il momento di chiedere con vigore l'estensione a tutti i consumatori della protezione di base in caso d'insolvenza."   Le regole vigenti   La direttiva UE sui viaggi tutto compreso risale al 1990 allorché il tipo più comune di vacanza era un pacchetto di due settimane acquistato presso un'agenzia di viaggio sulla base di un opuscolo. La direttiva sui viaggi tutto compreso copre pacchetti vacanza predefiniti che combinano almeno due dei seguenti elementi: 1) trasporto, 2) alloggio 3) altri servizi turistici quali escursioni guidate (venduti a un prezzo forfettario).  La direttiva offre protezione in materia di: informazioni contenute negli opuscoli, diritto di annullamento senza incorrere in penali, responsabilità per i servizi (ad esempio alberghi di qualità carente) e protezione in caso di fallimento di un operatore turistico o di una compagnia aerea.  6 ambiti prioritari da riesaminare La direttiva del 1990 sui viaggi tutto compreso non è più all'altezza dell'odierno mercato turistico. L'internet e le compagnie aeree low cost hanno trasformato i modelli commerciali e modificato i comportamenti dei consumatori. Un numero sempre più grande di prenotazioni è fatto da consumatori che compongono da soli i loro propri pacchetti, spesso online. Si sono identificati 6 ambiti prioritari da riesaminare:  1. Il campo di applicazione della direttiva sui viaggi tutto compreso: il documento esamina quali tipi di nuove vacanze tutto compreso dovrebbero essere coperti dalla direttiva. Tra essi vi sono:  1) pacchetti composti dal consumatore utilizzando internet a partire dallo stesso sito web in un'unica operazione;   2) pacchetti composti mediante siti web collegati da accordi di partenariato. Ad esempio, un consumatore può prenotare un volo online ed essere quindi indirizzato a un sito web partner che offre un soggiorno in albergo o una macchina a nolo;  3) altri tipi di viaggi attualmente non coperti, come ad esempio crociere o trasporti che comprendono l'alloggio (ad esempio viaggi notturni in nave o in treno) e altro ancora. Per ulteriori particolari si rinvia al   MEMO/09/523   .  2. Informa zione: il documento apre una consultazione su quali informazioni debbano essere fornite ai consumatori, quando e in quale formato. L'attuale direttiva sui viaggi tutto compreso tiene conto degli opuscoli, ma non fa menzione di altri media, come ad esempio i siti web.  3. Responsabilità per servizi carenti e assistenza ai consumatori: il documento apre una consultazione per identificare chi dovrebbe essere responsabile della qualità dei servizi e assistere i consumatori che si trovano ad affrontare problemi durante la vacanza. Attualmente la vecchia distinzione tra vettori, operatori turistici e agenti di viaggio è spesso confusa. Può non risultare chiaro chi è il responsabile se le cose vanno male.  4. C ambiamenti di contratto: la direttiva sui viaggi tutto compreso consente ai consumatori di annullare un contratto senza pagare penali se viene modificata una "parte essenziale" ad esempio il prezzo complessivo o il vettore. Il documento esamina se sia il caso di modificare le regole vigenti in materia di revisione dei prezzi.  5. Insolven za: la direttiva sui viaggi tutto compreso impone all'operatore turistico o all'agente di viaggio di fornire garanzie per il rimborso di tutti gli importi versati dal consumatore e per il rimpatrio dello stesso in caso di bancarotta. Negli ultimi tempi il rischio d'insolvenza è aumentato. In seguito alla recente ondata di fallimenti di compagnie aeree il documento esamina se sia il caso di estendere la protezione di base in caso di insolvenza per coprire anche i biglietti aerei acquistati individualmente (vale a dire titoli di viaggio acquistati indipendentemente e che non rientrano in nessun pacchetto) in modo da far sì che i passeggeri vengano rimborsati o rimpatriati in caso di fallimento della compagnia aerea.  6. Label "Viaggio protetto": il documento esamina se sia il caso d'introdurre un "label Viaggio protetto" (Travel Protection Label) a livello UE per indicare che prodotti turistici e/o combinazioni di prodotti sono tutelati de iure . I prossimi passi La Commissione intende presentare nell'autunno 2010 proposte concrete per il riesame della direttiva sui viaggi tutto compreso. La Commissione sta inoltre preparando un riesame dei diritti dei passeggeri aerei che affronterà un'ampia gamma di problematiche d'interesse per i consumatori tra cui quella dell'insolvenza delle compagnie aeree. Principali sviluppi nel settore dei viaggi tutto compreso:    l'Europa è il più grande mercato regionale dei viaggi esistente al mondo e nel 2008 ha annoverato un fatturato di 246 miliardi di euro. Ai pacchetti tradizionali (prodotti turistici preconfezionati composti di diversi elementi quali viaggio e alloggio) corrisponde il 40% (98,4 miliardi di euro) del fatturato complessivo del mercato dei viaggi mentre i pacchetti dinamici coprono il 33% del mercato e altri tipi di viaggi il 25%.    attualmente la maggioranza dei cittadini dell'UE (il 56% dei vacanzieri di tutta Europa) organizza da sola le proprie vacanze , piuttosto che acquistare pacchetti predefiniti (pacchetto viaggio tradizionale che rientra nel campo di applicazione della direttiva sui viaggi tutto compreso);    un numero sempre più grande di prenotazioni è fatto da consumatori che hanno composto da soli i propri pacchetti (pacchetti dinamici), si tratta di pacchetti costituiti dai viaggiatori stessi combinando due o più servizi, come ad esempio il volo e l'alloggio acquistati da un unico fornitore o da fornitori collegati, o a siti che offrono pacchetti assieme a siti partner. Ad esempio, un consumatore può prenotare un volo online ed essere quindi indirizzato a un sito partner che offre una stanza d'albergo o una macchina a nolo;    è importante notare che le prenotazione effettuate del tutto separatamente non sono coperte dal riesame, si tratta dei casi in cui il consumatore acquista diverse componenti da diversi venditori/siti web che non sono correlati o non hanno un marchio comune. Queste "soluzioni indipendenti di viaggio" non sono considerate rientrare nel settore dei viaggi tutto compreso;    il numero di consumatori che acquista "pacchetti dinamici" sta aumentando velocemente. Nell'ultimo biennio il 23% dei cittadini dell'UE ha usato pacchetti dinamici, ma la cifra è di più del 40% in paesi quali l' Irlanda (46% ) oppure la Svezia (44%) ed è estremamente elevata anche in paesi quali la Slovenia (42%) e l'Italia (36%). Per ulteriori particolari si rinvia alla tabella 1 nel   MEMO/09/523   ;    molti pacchetti dinamici non sono attualmente coperti dalla protezione UE che si applica ai viaggi tutto compreso. Di conseguenza un numero crescente di consumatori che acquistano pacchetti vacanze non rientra nel campo di applicazione della direttiva. Per illustrare la portata del cambiamento: nel 1997, il 98% dei passeggeri che partiva dal Regno Unito con voli turistici era protetto dalla direttiva UE sui viaggi tutto compreso, mentre nel 2005 tale cifra è inferiore al 50% ;    è anche chiaro che i consumatori non sono consapevoli del fatto che la loro tutela legale varia a seconda delle modalità di acquisto del pacchetto, anche se le componenti del viaggio possono essere identiche. Il 67% dei consumatori esaminati che si sono avvalsi di un "pacchetto dinamico" non coperto dalla direttiva riteneva erroneamente di essere protetto. In media, un pacchetto dinamico che non vada a buon fine comporta per il consumatore una perdita di quasi 600 euro ;    più  del 50% dei consumatori ritiene di essere protetto in caso di fallimento di una compagnia aerea sia che acquisti pacchetti dinamici sia che prenoti autonomamente il biglietto. Attualmente però in molti casi i consumatori non sono tutelati;    il timore della bancarotta degli operatori è estremamente vivo tra i consumatori poiché negli ultimi tempi il rischio di insolvenza è aumentato. Tra il novembre 2005 e il settembre 2008 sono fallite 29 compagnie aeree   1   . In Francia, ad esempio, nel 2008 si sono registrati 125 fallimenti di operatori turistici che si sono ripercossi su più di 9.000 consumatori con un aumento rispetto ai 95 fallimenti (che hanno danneggiato poco più di 2.500 consumatori) nel 2006   2   . I loro effetti sui vacanzieri sono stati diversi a seconda che i biglietti fossero stati acquistati o meno nell'ambito di un viaggio tutto compreso. Visto che le tendenze in materia di viaggi sono mutate notevolmente dal 2009 quando è stata adottata la direttiva è ora importante, in particolare, chiedersi se vi debba essere un grado diverso di protezione in caso di insolvenza per quanto concerne i biglietti aerei venduti nell'ambito di un pacchetto e quelli acquistati individualmente.   Documento di consultazione La consultazione è aperta dal 26.11.2009 al 07.02.2010. Consultazione online:    http://ec.europa.eu/consumers/rights/travel/consultation_en.htm    Per ulteriori particolari sui pacchetti tutto compreso:   http://ec.europa.eu/consumers/rights/travel_en.htm     1 :   Commissione europea, Study on Consumer Protection against Aviation Bankruptcy (studio sulla protezione dei consumatori in caso di fallimento di compagnie aeree.    2 :   APS, fondo di garanzia francese per i viaggiatori
IP/ 09/1883   Bruxelles , 7 dicembre 2009   La Commissione invita a votare online per il nuovo logo biologico dell 'UE   A partire da oggi la Direzione  generale Agricoltura e sviluppo rurale della Commissione europea invita tutti i cittadini a votare sul sito   http://ec.europa.eu/agriculture/organic/logo/index.htm   per l'ultima fase del concorso per il logo biologico dell'UE. I tre logo giunti in finale saranno consultabili sul sito fino al 31 gennaio. Il nuovo logo punta ad una maggiore protezione dei consumatori e incentiva l'agricoltura biologica. A differenza del logo attuale, quello che sarà votato sarà obbligatorio per tutti i prodotti biologici preconfezionati provenienti dai 27 Stati membri e conformi le norme di etichettatura.  Con il voto online la Commissione europea vuole garantire che il nuovo logo sia gradito al maggior numero di persone possibile. Allo stesso tempo, questo processo di selezione aperto a tutti contribuisce ad un obiettivo più ampio, cioè quello di far capire ai cittadini l'importanza del settore dell'agricoltura biologica. Così si è espressa Mariann Fischer Boel, commissaria per l'agricoltura e lo sviluppo rurale.   Il nuovo logo deve rappresentare l'UE sia all'interno di essa che fuori dai suoi confini. Deve essere facilmente memorizzabile e far pensare all'UE e all'agricoltura biologica senza necessità di parole o sigle.   Per questo difficile compito la Commissione europea ha indetto un concorso UE sul logo biologico destinato a studenti di design e materie artistiche di tutta Europa, che si è svolto da aprile a giugno 2009. In totale sono state presentate 3 422 proposte innovative. Alla scadenza dei termini del concorso, si è aperta la seconda fase in cui una giuria internazionale di fama ha scelto i tre logo che partecipano al voto finale.
IP/09/1884 Bruxelles, 7 dicembre 2009 Aiuti di Stato: il quadro di valutazione mostra un forte incremento degli aiuti per far fronte alla crisi finanziaria ma il mercato unico resta intatto  Secondo l’ultimo quadro di valutazione degli aiuti di Stato della Commissione europea, la crisi finanziaria ha fatto lievitare il volume complessivo degli aiuti da 66,5 miliardi di euro, ossia lo 0,52% del PIL degli UE-27 nel 2007, a 279,6 miliardi di euro, ossia il 2,2% del PIL nel 2008. Escludendo le misure anticrisi, nel 2008 gli aiuti totali hanno raggiunto 67,4 miliardi di euro, pari allo 0,54% del PIL. L’intervento tempestivo e coordinato degli Stati membri e della Commissione è servito a mantenere la stabilità finanziaria. La politica di aiuti di Stato della Commissione europea è stato uno degli elementi chiave che hanno consentito di attuare questo processo di salvataggio in modo coordinato e con esiti globalmente positivi. La Commissione ha accettato l’adozione rapida di misure di sostegno senza precedenti, assicurandosi allo stesso tempo che il mercato interno non fosse perturbato da eccessive distorsioni della concorrenza. Gli aiuti non connessi alla crisi sono rimasti relativamente stabili e destinati a obiettivi di interesse comune. Il commissario responsabile per la Concorrenza Neelie Kroes ha osservato: “Grazie alle misure di risanamento senza precedenti adottate negli ultimi 14 mesi, l’Europa ha potuto stabilizzare i mercati finanziari e creare le condizioni per la ripresa. Attraverso un esame rapido di questi aiuti e un controllo rigoroso della loro applicazione, abbiamo garantito che gli aiuti di Stato diventassero una delle soluzioni alla crisi. E’ iniziata ora la fase di ristrutturazione del sistema bancario e sono già state prese le prime importanti decisioni, ad esempio su KBC, ING, Lloyds, Fortis e Commerzbank. Per compensare la contrazione del credito, nel 2009 abbiamo anche acconsentito che fossero erogati aiuti aggiuntivi all’economia reale. Sono molto lieta di constatare che, malgrado la difficile congiuntura, gli Stati membri hanno mantenuto la disciplina degli aiuti di Stato ed hanno proseguito i loro sforzi per reindirizzare gli aiuti verso obiettivi orizzontali di interesse comune, come la ricerca. Aiuti ben mirati dovrebbero dunque continuare a sostenere il nostro cammino verso la ripresa economica". Aiuti per superare la crisi finanziaria  L’azione coordinata di Stati membri e Commissione e l’introduzione di norme specifiche per la crisi hanno consentito la rapida attuazione di regimi di aiuto e di misure ad hoc che non mettono in pericolo la parità di condizioni a livello di Unione europea. Il sostegno messo complessivamente a disposizione dagli Stati membri a fronte della crisi ed approvato dalla Commissione nel 2008 è stato pari a 3 361 miliardi di euro. L’importo nominale del sostegno effettivamente erogato dagli Stati membri nel 2008 è stato molto inferiore, attestandosi su 958 miliardi di euro. L’elemento di aiuto di Stato di tale importo è stimato a 212,2 miliardi di euro, pari all’1,7% del PIL degli UE-27. L’elemento di aiuto è nettamente inferiore rispetto all’importo nominale, specialmente perché l'elemento di aiuto delle garanzie di Stato costituisce di norma solo una piccola parte degli importi garantiti. La spesa di bilancio reale si concretizza inoltre solo in caso di effettiva escussione di una garanzia di Stato. Gli Stati membri proseguono gli sforzi per riorientare gli aiuti verso obiettivi orizzontali A parte le misure relative alla crisi finanziaria, gli Stati membri hanno proseguito gli sforzi per riorientare gli aiuti verso obiettivi orizzontali di interesse comune. Vi è destinato attualmente l’88% circa degli aiuti concessi all’industria e ai servizi, mentre sono scesi gli aiuti al salvataggio e alla ristrutturazione non collegati alla crisi. In particolare, la Commissione ha riscontrato che viene dato maggiore rilievo agli aiuti regionali e agli aiuti per la ricerca, lo sviluppo e l’innovazione, i quali dovrebbero rilanciare, in futuro, le opportunità di crescita dell’occupazione. Semplificazione e flessibilità  Le riforme introdotte dal piano di azione nel settore degli aiuti di Stato 2005–2008 (cfr.   IP/05/680   ) continuano a dare risultati. Le nuove deroghe dall’obbligo di esame preventivo da parte della Commissione attuate dal regolamento de minimis (cfr.    IP/06/1765   ) o dal regolamento generale di esenzione per categoria recentemente adottato (cfr.   IP/08/1110   ) hanno ridotto gli oneri amministrativi salvaguardando condizioni di parità a livello di concorrenza. Per quanto riguarda il volume, circa il 19% degli aiuti è stato concesso tramite esenzioni di categoria. Un ulteriore 76% di aiuti di Stato è oggetto di esame da parte della Commissione nell’ambito di regimi di aiuti. Una volta approvati dalla Commissione, i regimi o programmi in questione consentono agli Stati membri di concedere aiuti a un grande numero di beneficiari senza ulteriori verifiche. Le misure oggetto di valutazione individuale al livello del beneficiario ammontano solo al 5% degli aiuti complessivi. Ciò significa che gli Stati membri godono di una grande flessibilità, mentre i criteri di compatibilità salvaguardano il mercato interno. Applicazione delle norme Dal quadro di valutazione emergono inoltre ulteriori progressi nel recupero di aiuti illegali e incompatibili: alla fine del giugno 2009 erano stati recuperati 9,4 miliardi di euro. A parte il 9% di aiuti illegali ancora pendenti, è stato effettivamente restituito dai beneficiari il 91% dell’importo complessivo degli aiuti illegali e incompatibili, rispetto a solo il 25 % alla fine del 2004. Il quadro di valutazione, insieme all’allegato relativo a fatti e cifre sugli aiuti di Stato negli Stati membri dell'UE e a una serie di tabelle e indici statistici dettagliati per tutti gli Stati membri, è disponibile sul sito web Europa:    http://ec.europa.eu/comm/competition/state_aid/studies_reports/studies_reports.html     Cfr. anche   MEMO/09/540   . Aiuti complessivi in % del PIL (UE-27; dati a partire dal 1992)  Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED Figures and graphics available in PDF and WORD PROCESSED   Aiuti meno numerosi e più mirati: cifre principali (escluse misure relative alla crisi)                                Aiuti di Stato in miliardi di euro, 2008   Aiuti di Stato in % del PIL, 2008   Tendenza della quota degli aiuti in % del PIL, 2003-2008 (1)     Totale aiuti, escluse ferrovie   Totale aiuti all’industria e ai servizi (esclusi agricoltura, pesca e trasporti)   Totale aiuti, escluse ferrovie   Totale aiuti all’industria e ai servizi (esclusi agricoltura, pesca e trasporti)   Totale aiuti, escluse ferrovie    Totale aiuti all’indu -stria e ai servizi        Quota di aiuti destinati a obiettivi orizzontali in % degli aiuti totali all’industria e ai servizi, 2008   Tendenza della quota di aiuti destinati a obiettivi orizzontali in % degli aiuti totali, 2003-2008 (1)     UE 27   67,4   52,9   0,54   0,42   -0,05   -0,05   88   10,8     UE 15   57,1   45,8   0,50   0,40   -0,03   -0,02   88   4,3     UE 12   10,3   7,1   1,05   0,72   -0,46   -0,50   87   48,1     Belgio   1,6   1,2   0,46   0,36   0,08   0,09   99   -1,0     Bulgaria   0,4   0,0   1,30   0,12   0,60   -0,20   91   38,4     Repubblica ceca   1,4   1,2   0,97   0,78   -0,47   -0,51   94   65,3     Danimarca   1,9   1,7   0,80   0,71   0,01   0,02   94   1,2     Germania   15,7   14,2   0,63   0,57   -0,09   -0,08   87   7,5     Estonia   0,0   0,0   0,29   0,09   0,00   -0,02   100   0,0     Irlanda   1,9   0,7   1,05   0,38   0,30   0,06   84   11,4     Grecia   1,0   0,8   0,42   0,33   -0,04   0,06   98   1,5     Spagna   5,2   4,4   0,48   0,40   -0,02   -0,04   79   8,1     Francia   10,3   7,6   0,53   0,39   -0,04   -0,01   96   18,7     Italia   5,5   4,5   0,35   0,29   -0,07   -0,06   85   -10,4     Cipro   0,1   0,1   0,65   0,47   -1,12   -0,90   95   61,1     Lettonia   0,2   0,0   0,88   0,20   0,32   0,03   100   10,1     Lituania   0,3   0,2   0,82   0,53   0,18   0,10   100   54,2     Lussemburgo   0,1   0,1   0,20   0,15   -0,11   -0,04   100   0,0     Ungheria   2,5   1,9   2,38   1,81   -0,10   0,21   81   19,0     Malta   0,1   0,1   2,00   1,74   -0,78   -0,86   2   -2,1     Paesi Bassi   2,2   1,5   0,36   0,25   -0,04   0,03   98   3,0     Austria   1,3   1,1   0,46   0,38   0,06   0,07   99   -20,7     Polonia   3,7   2,9   1,02   0,80   -0,84   -0,82   93   67,1     Portogallo   1,6   1,5   0,93   0,92   0,15   0,19   16   -3,5     Romania   0,9   0,3   0,64   0,18   -0,55   -0,99   53   15,6     Slovenia   0,2   0,2   0,66   0,47   -0,10   -0,09   89   8,7     Slovacchia   0,4   0,3   0,53   0,42   -0,04   -0,07   84   21,1     Finlandia   2,1   0,8   1,13   0,44   -0,13   0,02   98   -0,2     Svezia   3,0   2,7   0,92   0,82   0,15   0,16   100   -0,3     Regno Unito   3,8   3,1   0,21   0,17   -0,04   -0,02   91   -4,8     Norvegia   2,3   1,7   0,74   0,56   n.d. (2)   n.d.   n.d.   n.d.     Islanda   0,02   0,02   0,21   0,21   n.d.   n.d.   n.d.   n.d.     Liechtenstein   0,001   0,001   0,03   0,03   n.d.   n.d.   n.d.   n.d.     N.B.: I dati riguardano tutte le misure di aiuto di Stato secondo la definizione dell’articolo 87, paragrafo 1, del trattato CE, concesse dagli Stati membri ed esaminate dalla Commissione. Poiché le norme comunitarie sulle politiche agricole e della pesca sono escluse dall’accordo SEE, gli aiuti concessi a questi settori non sono menzionati per i paesi EFTA . (1) Variazione percentuale fra la media annua del periodo 2003-2005 e del periodo 2006-2008. Fonte: DG concorrenza, DG energia e trasporti, DG agricoltura, DG degli affari marittimi e della pesca e Autorità di vigilanza EFTA. (2) Non disponibile. Aiuti di Stato relativi alle misure di crisi (2008 - in miliardi di euro)                        Volume totale approvato nel 2008   Volume totale approvato 1.1. - 31.03.2009   Volume totale approvato dal 2008 al 31.3.2009   Volume totale approvato 1,4. - 11.11.2009   Volume totale approvato dal 2008 al 11.11.2009    Sovven -zioni                 Partecipazioni al capitale   Prestiti agevolati   Garanzie   Aiuti totali anticrisi comunicati per il 2008   Aiuti complessivi concessi in relazione alla crisi in % del PIL    Quota del settore banca -rio in % dell’eco-nomia totale      Valore nominale   Aiuti concessi   Valore nominale   Aiuti concessi   Valore nominale   Aiuti concessi   Valore nominale   Aiuti concessi   %   %         Belgio   255,15   7,80   262,95   25,36   288,31       16,40   11,70           30,40   6,08   46,80   17,78   5,17   5,4     Danimarca   585,44   13,50   598,94   0,82   599,75       0,50   0,50   2,35   2,35   0,00   0,00   2,85   2,85   1,22   5,4     Germania   545,23   20,00   565,23   23,90   589,13   8,86   11,20   11,20   23,78   3,17   137,10   27,90   180,94   51,14   2,05   3,6     Irlanda   376,00   5,00   381,00   7,50   388,50                       355,76   35,58   355,76   35,58   19,16   10,9     Grecia   28,00       28,00       28,00                                           4,0     Spagna   250,00       250,00       250,00       -   -           99,13   0,93    99,13   0,93   0,09   5,1     Francia   341,25   4,70   345,95       345,95       11,50   11,50           31,40   4,98   42,90   16,48   0,85   4,7     Italia   20,00       20,00       20,00                                           4,8     Cipro               3,00   3,00                                           7,8     Lettonia   7,44       7,44       7,44               0,96   0,96           0,96   0,96   4,17   6,2     Lussemburgo   7,00       7,00   0,26   7,26       2,50   2,50           1,50   0,30   4,00   2,80   7,64   29,1     Ungheria       5,99   5,99   0,04   6,03                                           4,0     Paesi Bassi   217,75   22,79   240,54       240,54       10,75   10,75   3,00   3,00   3,34   0,33   17,09   14,08   2,37   5,6     Austria   90,00       90,00   0,10   90,10                                           5,6     Polonia               10,00   10,00                                           5,1     Portogallo   20,00   0,45   20,45   4,00   24,45                       4,30   0,43   4,30   0,43   0,26   8,2     Slovenia   12,00       12,00       12,00                                           4,3     Finlandia   50,00       50,00   4,00   54,00                       0,12   0,00   0,12   0,00       2,9     Svezia   150,52   4,80   155,32       155,32       0,25   0,25   0,00   0,00   1,14   0,11   1,39   0,36   0,11   3,6     Regno Unito   405,15   11,25   416,40   95,77   512,17   5,02   46,47   46,47   2,86   0,43   146,93   16,83   201,28   68,75   3,79   7,6     Totale UE-27   3360,92   96,28   3457,20   174,74   3631,94   13,89   99,57   94,87   32,95   9,92   811,12   93,48   957,52   212,15   1,70   -
IP/09/ 1988   Bruxelles, 21 dicembre 2009   Campagna UE per un 'alimentazione sana:  la caccia al tesoro on-line verso il traguardo finale  I ragazzi europei dei 27 Stati membri dell 'UE sono invitati a mettere alla prova le loro conoscenze in materia di alimentazione equilibrata e stile di vita sano, a riscoprire i benefici di frutta, verdura e latticini e a tentare di vincere meravigliosi premi legati allo sport e alle buone abitudini culinarie.  La conclusione della caccia al tesoro è fissata al 31 dicembre 2009.  Lanciato dalla commissaria Mariann Fischer Boel il 28 settembre (cfr.   IP/09/1366   ) con lo slogan "Mangia, bevi, muoviti!", il sito web presenta una squadra di personaggi con l'aspetto di frutti, verdure e latticini, saporiti e sportivi, che raccontano agli scolari storie sul tema dell'alimentazione.  La caccia al tesoro consiste in 8 serie di 2 domande e la Squadra dei sapori aiuta i concorrenti a trovare le risposte sul sito.  Sono ammessi a partecipare i ragazzi di età inferiore a 16 anni, che possono vincere simpatici premi (una mountain bike, macchine per preparare yoghurt e succhi e un tavolo da ping pong con racchette e palline) per un inizio del 2010 pieno di energia. Contesto  La campagna per un'alimentazione sana si svolge in concomitanza con i programmi comunitari " Frutta nelle scuole " e " Latte nelle scuole ", importanti iniziative intese a promuovere i principi di un'alimentazione equilibrata e abitudini alimentari più sane tra i bambini.   La campagna per un 'alimentazione sana porta il messaggio " Mangia, bevi, muoviti! " direttamente nelle scuole.  Oltre 17 000 bambini e i loro insegnanti hanno preso parte ai giochi della campagna itinerante della Squadra dei sapori in Belgio, Francia, Regno Unito, Irlanda, Estonia, Lituania e Polonia.  Il riscontro è stato molto positivo e le scuole hanno definito l'evento interessante, istruttivo e interattivo.  L'iniziativa andrà sicuramente avanti, dato l'alto numero di richieste per una seconda serie di visite in molte altre scuole in tutta l'Unione.  Nell 'attraente video promozionale, la campionessa belga di tennis Justine Henin e il piccolo Rosolino Cannio, a otto anni già nel Guinness dei primati, incoraggiano i bambini a migliorare le proprie abitudini alimentari.   Sul sito, i genitori possono trovare una serie di trucchi e consigli per far sì che i propri figli facciano una colazione equilibrata o scelgano spuntini più sani fra un pasto e l 'altro.  L'Area insegnanti dà accesso a resoconti delle migliori iniziative, a fatti e cifre e a materiale didattico in tutte le lingue dell'UE per fornire un sussidio all'attività nelle scuole.  In un recente sondaggio Eurobarometro, i tre quarti degli intervistati si sono detti "totalmente d'accordo" sul fatto che "sembrano esserci più bambini in sovrappeso oggi che cinque anni fa".  In effetti i bambini in sovrappeso nell'UE sono circa 22 milioni, di cui 5 milioni sono obesi.  Per maggiori informazioni  Campagna "La Squadra dei sapori":    http://ec.europa.eu/agriculture/tasty-bunch/    Caccia al Tesoro:    http://ec.europa.eu/agriculture/tasty-bunch/treasure-hunt/index_en.htm     Materiale stampa multimediale aggiornato disponibile all 'indirizzo:     http://ec.europa.eu/agriculture/tasty-bunch/press-corner/index_en.htm?press=audiovisual
IP/ 09/2002   Bruxelles, 31 dicembre 2009   Pesca : entra in vigore un nuovo regime per garantire un migliore controllo delle attività e una lotta più efficace contro la pesca illegale    Il  1º gennaio 2010 entrerà in vigore un nuovo pacchetto di norme rigorose intese a rafforzare il regime di controllo previsto dalla politica comune della pesca dell'Unione europea.      L'UE e i suoi Stati membri disporranno in questo modo di nuovi ed efficaci strumenti per proteggere le risorse dei nostri mari ed oceani dalle attività svolte da operatori privi di scrupoli  e per tutelare nel contempo il reddito dei pescatori onesti, che sarebbero altrimenti esposti a una concorrenza sleale. Escludendo la possibilità di un trattamento preferenziale per determinati paesi e scoraggiando gli eventuali trasgressori, che non potranno restare impuniti, il nuovo regime consentirà ai pescatori di operare in condizioni di parità, promuovendo così una cultura del rispetto delle norme in tutto il settore della pesca.   La nuova disciplina comprende tre regolamenti distinti, benché fra loro collegati   :      un regolamento inteso a contrastare la pesca illegale, non dichiarata e non regolamentata  (regolamento INN)   1   , uno sulle autorizzazioni di pesca per la flotta dell'UE operante al di fuori delle acque comunitarie   2   , e un regolamento che istituisce un sistema di controllo per garantire il rispetto delle norme della politica comune della pesca (regolamento sul controllo)   3   .  Compiacendosi per l 'entrata in vigore della nuova normativa, il commissario europeo per la pesca, Joe Borg, ha dichiarato: "Vi è stato un tempo in cui una minoranza di pescatori privi di scrupoli riteneva di poter interpretare le norme a propria guisa, o addirittura di poterle violare, e di farla franca. La nuova disciplina sul controllo della pesca pone fine a tutto questo".   L 'efficacia di qualsiasi politica dipende in larga misura dal modo in cui viene attuata. Nel caso della politica comune della pesca, il sistema di attuazione si è finora rivelato inefficiente, costoso, complesso e inefficace.  Nel contempo, le pratiche alieutiche illegali rappresentano ogni anno, complessivamente, 10 miliardi di euro, facendo della pesca INN la seconda fonte di prodotti ittici a livello mondiale. L'UE costituisce per gli operatori della pesca INN un mercato attraente, caratterizzato da un'elevata domanda di prodotti di qualità e dalla possibilità di riciclare facilmente (ad esempio attraverso la trasformazione) le catture praticate illegalmente, a causa della grave carenza di meccanismi che consentano di tracciare i prodotti e di identificare i pescherecci.  Per far fronte a questa difficile situazione, nel 2007/2008 la Commissione ha proposto una revisione dell'intero sistema di controllo della pesca dell'UE e l'introduzione di norme destinate a tenere a freno in tutto il mondo la pesca INN.  Lotta contro la pesca illegale  Il nuovo regolamento sulla pesca INN prevede la certificazione e la rintracciabilità dell 'origine di tutti i prodotti della pesca marittima commercializzati nell'UE; in questo modo si eviterà che siano introdotti nel mercato UE prodotti provenienti da attività illegali . Un regime globale di certificazione delle catture garantirà in ogni fase della filiera, dalla rete al piatto, la rintracciabilità del pescato catturato, sbarcato, immesso sul mercato e commercializzato .  Per combattere efficacemente le violazioni, il regolamento prevede inoltre un sistema armonizzato di sanzioni proporzionate e dissuasive ed estende la responsabilità dei cittadini dell'UE, che possono essere perseguiti nel paese di appartenenza per le violazioni commesse in qualsiasi parte del mondo.  In ottobre la Commissione ha istituito modalità di applicazione   4   che dovrebbero agevolare le parti nella transizione verso il nuovo sistema. Dal 2008 essa organizza seminari e sessioni informative per aiutare i paesi extracomunitari ad adeguarsi alle nuove disposizioni.  Una pesca responsabile fuori dalle acque dell 'UE   Il regolamento sulle autorizzazioni di pesca, in vigore dall 'ottobre 2008, istituisce un quadro unico e coerente per tutti i pescherecci dell'UE operanti fuori delle acque comunitarie nell'ambito di accordi di partenariato nel settore della pesca, convenzioni con organizzazioni regionali per la pesca o accordi privati con paesi terzi. In questo modo l'UE dà un esempio concreto di corretta gestione a livello internazionale e dimostra il proprio impegno per la tutela dei mari e degli oceani del pianeta.   Controlli della pesca più rigorosi ed efficienti   Il nuovo regolamento sul controllo rafforza il sistema di rintracciabilità introdotto dal regolamento sulla pesca INN e si avvale delle moderne tecnologie per seguire i prodotti della pesca in ogni fase della catena di commercializzazione . Questo regime di controllo più semplice, equo, efficace ed economico risulterà in ultima analisi vantaggioso per tutti i soggetti interessati, dalle pubbliche amministrazioni agli operatori e ai consumatori.  Finora le sanzioni applicate ai trasgressori variavano da un paese all 'altro; questo privava il settore della pesca di condizioni di equa concorrenza e induceva gli operatori ad approfittare dell'esistenza di sistemi sanzionatori diversi. D'ora in poi, però, la stessa infrazione darà luogo alla medesima sanzione, ovunque sia commessa e a prescindere dalla nazionalità o dallo Stato di bandiera dell'operatore. Inoltre, il nuovo regolamento introduce un sistema a punti per le violazioni gravi, in base al quale i trasgressori potranno addirittura vedersi privati della licenza di pesca.  Per ulteriori informazioni :    http://ec.europa.eu/fisheries/cfp/external_relations/illegal_fishing_it.htm       http://ec.europa.eu/fisheries/cfp/control_enforcement/reform_control_it.htm       http://ec.europa.eu/fisheries/cfp/external_relations_it.htm       MEMO/09/     571      1 :   Regolamento (CE) n. 1005/2008 del Consiglio, del 29 settembre 2008, che istituisce un regime comunitario per prevenire, scoraggiare ed eliminare la pesca illegale, non dichiarata e non regolamentata.    2 :   Regolamento (CE) n. 1006/2008 del Consiglio, del 29 settembre 2008, relativo alle autorizzazioni delle attività di pesca dei pescherecci comunitari al di fuori delle acque comunitarie e all'accesso delle navi di paesi terzi alle acque comunitarie, che modifica i regolamenti (CEE) n. 2847/93 e (CE) n. 1627/94 e abroga il regolamento (CE) n. 3317/94.    3 :   Regolamento del Consiglio recante istituzione di un regime di controllo comunitario per garantire il rispetto delle norme della politica comune della pesca, che modifica i regolamenti (CE) n. 847/96, (CE) n. 2371/2002, (CE) n. 811/2004, (CE) n. 768/2005, (CE) n. 2115/2005, (CE) n. 2166/2005, (CE) n. 388/2006, (CE) n. 509/2007, (CE) n. 676/2007, (CE) n. 1098/2007, (CE) n. 1300/2008, (CE) n. 1342/2008 e abroga i regolamenti (CEE) n. 2847/93, (CE) n. 1627/94 e (CE) n. 1966/2006.    4 :     Regolamento (CE) n. 1010/2009 della Commissione, del 22 ottobre 2009, recante modalità di applicazione del regolamento (CE) n. 1005/2008 del Consiglio che istituisce un regime comunitario per prevenire, scoraggiare ed eliminare la pesca illegale, non dichiarata e non regolamentata.
